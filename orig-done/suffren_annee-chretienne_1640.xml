<?xml version="1.0" encoding="UTF-8"?>
<?xml-model href="http://oeuvres.github.io/Teinte/teinte.rng" type="application/xml" schematypens="http://relaxng.org/ns/structure/1.0"?> 
<?xml-stylesheet type="text/xsl" href="../../Teinte/tei2html.xsl"?> <?xml-stylesheet type="text/css" href="http://oeuvres.github.io/Teinte/opentei.css"?> 
<TEI xmlns="http://www.tei-c.org/ns/1.0" xml:id="suffren_annee-chretienne_1640" xml:lang="fr">
  <teiHeader>
    <fileDesc>
      <titleStmt>
        <title>L’année Chrestienne ou le Sainct et profitable employ du temps pour gagner l’Eternité. Où sont enseignées diverses practiques é moyens pour s’occuper durant tout le cours de l’Année, conformement à l’ordre de l’année, inspiré par le S. Esprit à l’Eglise Chrestienne</title>
        <author>Suffren, Jean, SJ (16??-17??)</author>Jean Suffren, SJ
      </titleStmt>
      <editionStmt>
        <edition>OBVIL</edition>
        <respStmt>
          <name>François Lecercle</name>
          <resp>Responsable d’édition</resp>
        </respStmt>
        <respStmt>
          <name>Clotilde Thouret</name>
          <resp>Responsable d’édition</resp>
        </respStmt>
      </editionStmt>
      <publicationStmt>
        <publisher>Université Paris-Sorbonne, LABEX OBVIL</publisher>
        <date when="2017"/>
        <idno>http://obvil.sorbonne-universite.fr/corpus/haine-theatre/suffren_annee-chretienne_1640</idno>
        <availability status="restricted">
          <licence target="http://creativecommons.org/licenses/by-nc-nd/3.0/fr/">
            <p>Copyright © 2017 Université Paris-Sorbonne, agissant pour le Laboratoire d’Excellence « Observatoire de la vie littéraire » (ci-après dénommé OBVIL).</p>
            <p>Cette ressource électronique protégée par le code de la propriété intellectuelle sur les bases de données (L341-1) est mise à disposition de la communauté scientifique internationale par l’OBVIL, selon les termes de la licence Creative Commons : « Attribution – Pas d’Utilisation Commerciale – Pas de Modification 3.0 France (CC BY-NC-ND 3.0 FR) ».</p>
            <p>Attribution : afin de référencer la source, toute utilisation ou publication dérivée de cette ressource électroniques comportera le nom de l’OBVIL et surtout l’adresse Internet de la ressource.</p>
            <p>Pas d’Utilisation Commerciale : dans l’intérêt de la communauté scientifique, toute utilisation commerciale est interdite.</p>
            <p>Pas de Modification : l’OBVIL s’engage à améliorer et à corriger cette ressource électronique, notamment en intégrant toutes les contributions extérieures. La diffusion de versions modifiées de cette ressource n’est pas souhaitable.</p>
          </licence>
        </availability>
      </publicationStmt>
      <sourceDesc>
        <bibl>
          <author>Jean Suffren</author>
          <title>L’année chrestienne</title>
          <pubPlace>Paris</pubPlace>
          <publisher>Claude Sonnius</publisher>          
          <date>1640</date>
          <biblScope>p. 851-877</biblScope>
        </bibl>
      </sourceDesc>
    </fileDesc>
    <profileDesc>
      <creation>
        <date when="1640"/>
      </creation>
      <langUsage>
        <language ident="fr"/>
      </langUsage>
    </profileDesc>
  </teiHeader>
  <text>
    <body>
      <div type="texte" xml:id="HDT_8">
        <head>L’année chrestienne</head>
        <div type="chapitre" xml:id="CH_8_1">
          <head><pb n="851"/><hi rend="i">Des Recreations, Ieux, &amp; autres diuertissemens, desquels l’ame Chrestienne se peut seruir durant la iournée.</hi><lb/><hi rend="sc">Chapitre IX.</hi></head>
          <p>La vie deuote, &amp; vrayement Chrestienne, est accompagnée d’vne grande prudence, &amp; donne à chasque chose le temps qui luy est plus conuenable. Le temps qui suit immediatement apres le repas, n’est pas si propre aux affaires, &amp; aux occupations plus serieuses &amp; importantes : c’est pourquoy, d’ordinaire, on prend alors quelque diuertissement en Ieux, conuersation, ou autres semblables recreations ; &amp; par fois on en fait le mesme en certains iours de la semaine : d’autres passent plus auant, prenans en certains temps de l’année, quelque nombre de iours pour se diuertir, &amp; esgayer vn peu leurs esprits &amp; leurs corps, apres les trauaux &amp; emplois serieux &amp; penibles : Ie veux icy instruire l’ame Chrestienne, à se recreer, &amp; à se diuertir, &amp; à faire tellement cette action, que par icelle, non seulement elle ne se fouruoye pas du chemin de l’Eternité bien heureuse, mais plustost qu’elle s’y auance &amp; merite vn Paradis. Ie diuise ce Chapitre en deux articles comme le precedent.</p>
          <p>Au premier, ie fais voir <hi rend="i">la nature, la necessité, &amp; le profit de l’honneste recreation</hi>.</p>
          <p>Au second, <hi rend="i">les practiques pour faire cette action en telle façon, que Dieu en reçoiue de la gloire, &amp; celuy qui la fait vn accroissement de grace, pour meriter les recreations eternelles</hi>.</p>
          <div type="section" xml:id="SC_8_1_1">
            <head><pb n="852"/><hi rend="i">De la nature, necessité, &amp; vtilité des esbats, ieux, &amp; semblables diuertissemens.</hi><lb/><hi rend="sc">Article Premier.</hi></head>
            <p>J’ay deux choses à monstrer, en cét article, en deux paragrafes.</p>
            <p>La premiere, <hi rend="i">Que la vie Chrestienne &amp; deuote, a &amp; doit auoir ses recreations, &amp; estre d’vne vie <seg resp="wordpro">ioyeuse</seg>.</hi></p>
            <p>La seconde, <hi rend="i">Qu’elle a ses recreations corporelles &amp; exterieures, outre les spirituelles &amp; interieures.</hi></p>
            <label><hi rend="i">Comme l’ame Chrestienne doit auoir ses recreations, &amp; viure auec ioye sans melancolie.</hi><lb/>§. I.</label>
            <p>Vne des ruses de Satan pour destourner les ames de la vie vertueuse,<note resp="author" place="margin"><p>Ruse du Diable de persuader qu’en la vie vertueuse il n’y a que melancolie &amp; tristesse.</p></note> est de vouloir persuader au monde, qu’il n’y a point de plaisir en icelle, &amp; qu’on n’y rencontre que des mescontentemens, &amp; des melancolies ; qu’on ny rit iamais ; on ne ioüe iamais ; on est en recollection, &amp; Oraison continuelle : si bien qu’on tient les personnes deuotes, chagrines, stupides, critiques, insupportables, &amp; pour cela on les apprehende si fort, qu’on ne veut pas se trouuer en leur compagnie, ny les imiter en leur vie, de peur d’estre priue de toute sorte de recreations.</p>
            <p>Cette ruse est semblable à celle dont se seruit le mesme Satan, pour decourager le peuple d’Israël, du voyage vers la terre promise ; il porta les espions (que Moyse auoit enuoyé pour la considerer, &amp; pour en apporter des nouuelles) à persuader au peuple, <hi rend="i">Que l’an estoit fort mauuais en ce pays-là, qu’on n’y pouuoit pas viure longuement, que les habitans estoient des geants si prodigieux, qu’ils mangeoient les autres hommes comme des locustes.</hi><note resp="author" place="margin"><p>Num. 19. Terra denorat habitatores suos, vidimus ibi gentes de genere gi ganteo quibus nos comparati, locustæ videbamur.</p></note></p>
            <p>Ces discours eurent telle force, que ce peuple trop credule eut quitté l’entreprise commencée, si Iosué, qui estoit allé visiter la mesme terre, aussi bien que les autres, <pb n="853"/>n’eut dit tout le contraire, &amp; n’eut fait voir la facilité de conquerir tout ce pays-là, la douceur de vie, les commoditez des fruicts, &amp; d’autres choses necessaires à la vie qui s’y rencontroient.</p>
            <p>Pour donc contrecarrer cette mauuaise impression que Satan met dans les esprits, qu’on deffend de ioüer &amp; de se recreer, à tous ceux qui entreprennent la vie deuote &amp; vertueuse, &amp; qui renonçans au Diabolique party du monde, suiuent celuy de Dieu. Ie fais voir en ce paragrafe, que tant s’en faut que cela soit, qu’au contraire on veut, &amp; on y commande de chasser la melancolie, de se recreer, &amp; se desbander l’esprit, &amp; viure tousiours en ioye.</p>
            <p>Ie prends la preuue de cette verité, de la parole de Dieu mesme, qui ne recommande rien si souuent à ceux qui le seruent, que d’estre sans tristesse &amp; melancolie :<note resp="author" place="margin"><p>Dieu deffend la tristesse à ceux qui le seruent</p></note> <hi rend="i">Esloignez bien loing de vous toute tristesse, laquelle cause la mort à plusieurs, &amp; n’apporte aucun profit</hi> :<note resp="author" place="margin"><p>Eccl. 20. Tristitiam longe repelle à te, multos enim occidit tristitia, &amp; non est vtilitas in ea.</p></note> Et non seulement n’apporte aucun profit, mais cause beaucoup de maux. Car 1. de là commence le degoust, &amp; le desdain des choses spirituelles :<note resp="author" place="margin"><p>Les maux que cause la tristesse.</p></note> de façon que l’ame melancolique s’assoupit, &amp; s’endort en la practique d’icelles ; &amp; dit auec Dauid, <hi rend="i">Mon ame s’est endormie à raison du degoust qu’elle auoit</hi>,<note resp="author" place="margin"><p>Psalm 118. Dormitauit anima mea præ tædio.</p></note> ou comme porte la version des Septante, <hi rend="i">Mon ame a distillé comme l’eau</hi> qui distille d’vn alambic, ou comme la cire qui se fond goute à goute aupres du feu, &amp; se perd. 2. Lors que par la tristesse la personne se voit degoustée, elle tasche de degouster, &amp; decourager les autres, afin de se faire beaucoup de semblables, &amp; de diminuer le party de Dieu &amp; de la verité, &amp; retourner à celuy du vice, qu’elle pense estre plus gay. 3. L’homme triste est sec, aspre, &amp; colere aux autres ; ce qui a fait dire à sainct Gregoire, <hi rend="i">que le triste est tout proche de la colere</hi> :<note resp="author" place="margin"><p>Gregor. 31. moral. cap. 31. Tristis ex propinquo habet iram.</p></note> Car comme le bois verd ne se brusle pas si facilement, pource qu’il n’a que les dispositions esloignées, &amp; le sec les a prochaines, &amp; pour cela est incontinent allumé : De mesme l’homme qui est ioyeux &amp; gay, difficilement se mettra-il en colere ; la tristesse estant vne des prochaines <pb n="854"/>dispositions à la colere, &amp; l’homme triste soudain se colerera.</p>
            <p>4. La tristesse apporte des soupçons, des iugemens temeraires, des humeurs hypocondriaques qui approchent par fois de la folie, &amp; ostent le iugement : <hi rend="i">Il n’y a point de sens, ny de iugement, où il y a de l’amertume, &amp; de la tristesse</hi>,<note resp="author" place="margin"><p>Eccl. 21. Non est sensus vbi est amaritudo.</p></note> dit le sainct Esprit.</p>
            <p>5. Elle rend vne homme inhabile &amp; inutile à tout ; <hi rend="i">Ce qu’est la teigne à la robbe, &amp; le ver au bois ; le mesme est la tristesse au cœur de l’homme</hi>, dit le sage Salomon : la robbe rongée par la teigne ne sert plus à rien, &amp; le bois <seg resp="wordpro">vermoulu</seg> ne peut plus seruir à aucun bastiment, il n’est bon que pour le feu.<note resp="author" place="margin"><p>Prou 22. Sicut tinea vestimento, &amp; vermis ligno ; ita tristitia viri nocet cordi.</p></note></p>
            <p>6. Il faut croire au sainct Esprit, qui a dit par la bouche du fils de Sirach ; <hi rend="i">Que la plus grande playe, &amp; vn amas de toutes les playes qui peuuent arriuer à vn homme, est la tristesse du cœur</hi> :<note resp="author" place="margin"><p>Eccl. 25. Omnis plaga tristitia cordis est.</p></note> Et sainct Augustin expliquant ces paroles, que Iacob dit à ses enfans, lors qu’ils le pressoient de leur permettre de mener Benjamin en Egypte, <hi rend="i">Vous serez cause qu’en ma vieillesse ie m’en iray en Enfer</hi>,<note resp="author" place="margin"><p>Gen. 42. Deducetis canos meos cum dolote ad inferos.</p></note> dit, que Iacob craignoit que l’esloignement de Benjamin luy causast vne si grande tristesse, qu’à raison d’icelle il fut en danger de se damner, tant il iugeoit la tristesse dangereuse.</p>
            <p>La raison de cecy est, pource que le salut eternel depend de la grace,<note resp="author" place="margin"><p>Raison pourquoy la tristesse empesche le salut eternel.</p></note> non seulement habituelle, mais aussi actuelle : or est-il que la grace actuelle consiste en des lumieres de l’entendement, &amp; en des suauitez &amp; affections de la volonté, que sainct Augustin appelle <hi rend="i">vne victorieuse delectation</hi> :<note resp="author" place="margin"><p>August. Victrix delectatio.</p></note> Et ailleurs il dit, que <hi rend="i">la grace de Dieu consiste à faire cognoistre ce qu’estoit caché ; &amp; à rendre doux &amp; agreable, ce qui ne nous plaisoit pas</hi>.<note resp="author" place="margin"><p>L. 2. contr. liter. Pelag. Vt innotescat quod ante latebat, &amp; suaue fiat quod non delectabat, gratia Dei est.</p></note> A cette suauité &amp; douceur, la tristesse est opposée, &amp; par consequent au moyen necessaire du salut : c’est pourquoy il a esté bien necessaire, que le sainct Esprit, qui a inspiré ce qui est escrit en l’Escriture saincte, nous exhortât tant de fois à ne bailler en nos cœurs aucune entrée à la tristesse ; que si par fois elle y entre, de la mettre <seg resp="wordpro">incontinent</seg> dehors.</p>
            <p><pb n="855"/>En la mesme Escriture, Dieu ne s’est pas contenté de nous deffendre la tristesse, mais il a commandé, &amp; recommandé la ioye, &amp; la gayeté à tous ceux qui font profession de la vertu, &amp; d’estre dans le particulier seruice de Dieu.<note resp="author" place="margin"><p>Dieu commande à ceux qui le seruent d’estre ioyeux.</p></note></p>
            <p><hi rend="i">Que les iustes se resiouyssent en la presence de Dieu, &amp; tressaillent de ioye.</hi><note resp="author" place="margin"><p>Psalm. 67. Exultent iusti in conspectu Deit, &amp; delectentur in lætitia.</p></note> <hi rend="i">Resiouyssez-vous en nostre Seigneur continuellement, derechef, ie vous le dis, resiouyssez-vous.</hi><note resp="author" place="margin"><p>Philip. 4. Gaudete in Domino semper iterum dico gaudete.</p></note> <hi rend="i">Resiouyssez-vous en Dieu, ô iustes,</hi><note resp="author" place="margin"><p>Psalm. 31. Lætamini in Domino &amp; exultate iusti.</p></note> <hi rend="i">&amp; que le cœur de ceux qui cherchent Dieu, soit tousiours en liesse.</hi><note resp="author" place="margin"><p>Psalm. 104. Lætetur cor quærentium Dominum.</p></note> <hi rend="i">Dans les maisons des iustes il n’y a que des paroles de ioye, mais d’vne ioye salutaire :</hi><note resp="author" place="margin"><p>Psalm. 118. Vox exultationis, &amp; salutis, in tabernaculis iustorum.</p></note> <hi rend="i">ne vous donnez pas à Dieu auec tristesse, regret, ou contrainte ; car Dieu se plaist à celuy qui auec ioye se donne à luy.</hi><note resp="author" place="margin"><p>1. Cor. 9. Non ex tristitia aut ex necessitate hilarem enim datorem diligit Deus.</p></note></p>
            <p>La raison de cecy se prend :</p>
            <p>1. Du costé de Dieu,<note resp="author" place="margin"><p>Raisons de cette ioye. Du costé de Dieu.</p></note> la dignité &amp; eminence duquel est telle, qu’il ne veut aucun à son seruice, qui ne le serue volontairement, gayement, &amp; franchement. Les Roys de la terre demandent de tels valets, pourquoy non pas Dieu ? Tertullien se mocquoit de ceux qui contraignoient les Chrestiens à adorer les Idoles, &amp; à leur offrir de l’encens par force, &amp; à contre-cœur.</p>
            <p><hi rend="i">Pensez-vous</hi>, disoit-il, <hi rend="i">que vos Dieux se plaisent d’estre ainsi seruis, il ne veulent point des sacrifices offerts à regret</hi>.<note resp="author" place="margin"><p>Tertull. Dij ab inuitis hostias non exigunt.</p></note> Il est vray que Dieu est fort honoré par la façon gaye &amp; volontaire, auec laquelle on le sert ; car par là on fait voir à tous combien il est digne d’estre seruy, puis qu’il n’y a rien pour penible &amp; difficile qu’il se rencontre en son seruice, qui empesche ses vrais seruiteurs de luy rendre leur deuoir, &amp; le rendre auec ioye.</p>
            <p>2. Du costé du prochain<note resp="author" place="margin"><p>Du costé du prochain.</p></note> qui est fort edifié, &amp; qui excite en soy vn desir de la vertu, voyant le plaisir, &amp; la ioye, auec laquelle viuent ceux qui l’ayment, &amp; qui la practiquent, experimentans veritable, ce que Salomon a dit de la sagesse ; <hi rend="i">La Conuersation qu’on a auec elle est exempte d’amertume, de desdain, &amp; de degoust, viure auec elle est estre en ioye continuelle.</hi><note resp="author" place="margin"><p>Sap. 8. Non habet amaritudinem conuersatio eius, neque tædium conuictus illius, sed gaudium &amp; exultationem.</p></note></p>
            <p>3. Du costé de l’ame Chrestienne,<note resp="author" place="margin"><p>Du costé de l’ame.</p></note> laquelle sans cette ioye ne peut se plaire en sa vocation, ny s’auancer à la perfection Chrestienne. La tristesse, comme i’ay dit <pb n="856"/>cy-dessus, estant comme vne forte barriere qui l’empesche de passer outre, &amp; mesme le fait reculer.</p>
            <p>4. Du costé du Diable<note resp="author" place="margin"><p>Du costé du Diable.</p></note> qui est tout confondu, ainsi que l’estoient les tyrans quand ils voyoient la gayeté &amp; la constance des Martyrs, car il pense attirer les ames à son party, sous l’amorce du plaisir &amp; de la resiouyssance, &amp; il voit que ceux qui le quittent pour seruir à Dieu, en ont beaucoup plus, &amp; auec meilleur fondement, que ceux qui le seruent.</p>
            <p>Ie ne veux pas m’arrester dauantage à la preuue de cette verité ; car en la sixiesme Partie de ce premier Tome, i’en parleray plus amplement, lors que ie combattray les six pretextes desquels les hommes se seruent pour ne s’occuper pas à bon escient aux affaires de leur salut, vn desquels est celuy de la melancolie, qu’on s’imagine estre en cette occupation.</p>
            <label><hi rend="i">Comme la ioye &amp; les recreations de l’ame Chrestienne ne sont pas seulement interieures, mais aussi exterieures, &amp; corporelles.</hi><lb/>§. II.</label>
            <p>En deux manieres pouuons-nous dire, que l’ame vrayement Chrestienne, est en vne continuelle ioye.</p>
            <p>La premiere &amp; la principale est l’interieure,<note resp="author" place="margin"><p>Deux sortes de ioyes. &amp; de recreations. Les interieures en l’ame</p></note> car l’exercice &amp; la practique de la vertu, porte auec soy vne grande paix, ioye, &amp; <seg resp="wordpro">tranquillité</seg> de cœur, qui est comme vn auant-goust des ioyes, &amp; des delices du Paradis : comme à l’opposite, le peché traîne auec soy sa peine, &amp; est vn commencement de celle à laquelle il engage le pecheur dans vn Enfer eternel : ce qui a fait dire au Philosophe Seneque, <hi rend="i">Que la plus grande peine du peché est d’auoir peché.</hi><note resp="author" place="margin"><p>Sen. Summa pœna peccati est peccasse.</p></note></p>
            <p>Et sainct Augustin louë Dieu, de ce <hi rend="i">qu’il a si bien ordonné de tout, qu’il a fait, que l’ame desreglée qui s’emancipe du sainct <seg resp="wordpro">Ordre</seg> des Loix de Dieu, est vne peine à soy-mesme</hi>.<note resp="author" place="margin"><p>August. Iussisti Domine &amp; fic est, vt inordinatus animus ipse pœna sit sibi.</p></note> Et sainct Paul a asseuré, <hi rend="i">que le pecheur qui faict mal <pb n="857"/>n’a que peine &amp; angoisse, l’homme vertueux gloire, honneur, paix, ioye &amp; repos en son ame</hi>.<note resp="author" place="margin"><p>Rom. 2. Tribulatio &amp; angustia in animam hominis operantis malum, gloria autem &amp; honor &amp; par omni operanti bonum.</p></note></p>
            <p>La seconde est exterieure,<note resp="author" place="margin"><p>Les exterieures &amp; corporelles.</p></note> qui concerne le corps, &amp; qu’ordinairement on appelle recreation, comme sont, 1. prendre l’air, 2. se promener, 3. s’entretenir en des deuis &amp; des discours ioyeux, 4. ioüer du luth, de la <seg resp="wordpro">guittare,</seg> de la harpe, des espinettes, des orgues, &amp; semblables instrumens. 5. chanter en musique, ou entendre chanter. 6. aller à la chasse. 7. ioüer à quelque ieu licite, qui monstre l’habilité &amp; l’industrie du corps &amp; de l’esprit, comme sont les ieux de paume, du balon, du paille-mail, des boules, des eschets, des tables, du billard, ou courre à la bague. 8. se trouuer aux bals, danses, comedies, &amp; mesme y danser, ou y ioüer son personnage comme les autres.</p>
            <p>Differant à parler de la premiere ioye, qui est interieure, &amp; qui accompagne tousiours celuy qui vit bien, de laquelle ie traitteray en la sixiesme Partie de ce premier Tome ; ie ne m’arreste icy qu’à la seconde, &amp; prouue en ce paragrafe, que tant s’en faut qu’on deffende aux ames vertueuses ces honnestes recreations corporelles, que plustost on les leur conseille, &amp; on se plaint si elles les refusent, &amp; se bandent trop l’esprit.</p>
            <p>Les raisons en sont euidentes :<note resp="author" place="margin"><p>Raisons pourquoy l’Ame Chrestienne peut &amp; doit prendre des recreations corporelles &amp; exterieures.</p></note></p>
            <p>1. La premiere, tel a esté le sentiment des Philosophes, &amp; des Theologiens,<note resp="author" place="margin"><p>Premiere. <seg resp="wordpro">C’est</seg> l’aduis de tous les Sages.</p></note> qui traittans des vertus, en ont mis vne qu’ils appellent <hi rend="i">Eutrapelie</hi>, laquelle preside aux jeux, &amp; aux recreations, &amp; met le milieu, ou la mediocrité en icelle, retranchant les deux extremitez ; l’vne est viure auec vne austerité trop grande, sans vouloir conuerser auec les autres, &amp; se recréer, faisant tousjours vne vie sauuage, &amp; quasi farouche : l’autre extremité est, vouloir tousiours rire, iouër, se recréer, de façon, que cela soit plustost occupation &amp; vacation, qu’vn simple diuertissement. La vertu d’Eutrapelie se met au milieu, ny trop, ny trop peu, selon les practiques que i’en donneray en l’article suiuant.</p>
            <p><pb n="858"/>Aristote parle amplement de cette vertu en ses Morales.</p>
            <p>Seneque dit à son amy Lucille, <hi rend="i">Tu mesleras les choses serieuses de quelque ioyeuseté, mais auec temperance, il faut donner quelque relasche à l’esprit, de peur qu’il ne vienne à se dissoudre, ou à se fondre dans l’empressement des affaires, il le faut mediocrement relascher pour estre puis apres plus vigoureux, &amp; comme tout renouuellé pour practiquer la vertu.</hi><note resp="author" place="margin"><p>Arist l. 4. Eth. c. 2. &amp; 8. Senec. Miscebis seriis iocos, sed temperatos, dandum est aliquod interuallum animo, non vt resoluatur, sed vt mediocriter remittatur, &amp; ad bona reuocetur.</p></note></p>
            <p>L’Orateur Romain n’a pas manqué de donner cet aduis à son fils, lors qu’il luy donne des bons preceptes pour la vertu, au liure premier de ses Offices, <hi rend="i">Il est loisible de ioüer, &amp; de rire, mais moderément, comme auec mediocrité on se sert du sommeil, &amp; des autres intermissions ou relasches, lors qu’on a satisfait aux affaires importans &amp; serieux.</hi><note resp="author" place="margin"><p>Cicer. 1. off. Ludo &amp; ioco vti licet, sed sicut somno, &amp; quietibus cæteris, dum grauibus, &amp; seriis rebus satis fecerimus.</p></note></p>
            <p>Sainct Clement en son Pedagogue, ordonne, qu’on donne aux ieunes gens vn lieu deputé pour exercer le corps, de peur qu’ils ne tombent malades, &amp; aussi pour leur recreation, de peur que leur esprit ne se bande trop.</p>
            <p>Sainct Hierosme expliquant ces paroles de l’Ecclesiaste ; <hi rend="i">Il y a des temps destinez pour les embrassemens, &amp; il y en a d’autres esquels il s’en faut retirer</hi><note resp="author" place="margin"><p>Clem. lib. 1. Pædag. c. 20. Eccl. 3. Tempus amplexandi, &amp; tempus longè fieri ab ampleribus.</p></note>, dit que le temps destiné pour les embrassemens, est celuy auquel l’Ame Chrestienne s’occupe à l’acquisition de la sagesse, traittant &amp; conuersant auec elle, &amp; que le temps destiné pour s’en retirer, est celuy auquel on iette son esprit sur quelque autre obiet, afin de l’esgayer vn peu, &amp; de le desbander.</p>
            <p>La seconde raison se prend de l’estat &amp; condition de la nature humaine ;<note resp="author" place="margin"><p>Seconde raison, la condition de l’homme les requiert.</p></note> l’homme n’est pas vn pur esprit, mais vn esprit lié à vn corps, qui a besoin du corps, pour faire ses fonctions ; &amp; comme il a besoin du sommeil, du manger, du boire, du repos, pour reparer les forces du corps affoibly ; aussi a-il besoin de quelque recreation pour rafraischir les forces de l’esprit.</p>
            <p>Les Anges, qui sont de purs esprits, hors du meslange d’vn corps, n’ont pas besoin de tels jeux, &amp; recreations, estans incapables d’alteration, ou de diminution de leurs forces, &amp; puissances spirituelles : l’esprit de l’homme <pb n="859"/>est comparé à vn arc, si vous le bandez tousiours en fin il se rompra.</p>
            <p>Cassian<note resp="author" place="margin"><p>Cass col. 24. c. 25.</p></note> raconte, qu’vn chasseur trouua vn iour Sainct Iean l’Euangeliste tenant vne perdrix sur le poing, &amp; la caressant par recreation, estonné de cela il luy demanda, comment se pouuoit-il faire qu’vn homme d’vn si grand esprit s’occupast, &amp; se recreast en vne chose si basse ; auquel Sainct Iean repartit, pourquoy ne portez-vous pas tousiours vostre arc bandé ? de peur, dit-il, de le rompre ; car demeurant ainsi courbé, il a plus de force pour s’estendre : &amp; moy, adiousta le Sainct, i’en fais de mesme, ie me recreé auec cet oyseau, afin qu’auec plus de vigueur, de corps &amp; d’esprit, ie m’employe puis apres aux affaires serieux de ma charge.</p>
            <p>Les animaux que vit Ezechiel,<note resp="author" place="margin"><p>Ezech. 1.</p></note> auoient des aisles, &amp; des pieds ; auec les aisles ils voloient en haut, auec les pieds ils marchoient sur la terre : voila la figure des deux sortes de recreations, que i’ay mis au <seg resp="wordpro">commencement</seg> de ce paragrafe ; l’interieure que l’ame reçoit volant vers Dieu, s’occupant en la cognoissance, &amp; amour des choses Diuines.</p>
            <p>L’exterieure &amp; corporelle qu’on prend en quelque chose de la terre.</p>
            <p>Les oyseaux de Paradis, sont presque tousiours en l’air, sinon quand pour se soulager vn peu du battement de leurs aisles, qui est presque continuel, ils s’accrochent aux arbres auec de petits filets qu’ils ont au lieu des pieds.</p>
            <p>La troisiesme, ie la tire de la practique, &amp; de l’exemple des Saincts,<note resp="author" place="margin"><p>Troisiéme raison, les Saincts les ont practiquées.</p></note> qui ont pris ces diuertissemens aux jeux &amp; recreations.</p>
            <p>Sainct Iean l’Euangeliste, auec vne perdrix ; S. François, auec des petits aigneaux ; S. Gilles, auec vne biche ; S. Onufre, auec les oyseaux ; Sainct Louys ne vouloit pas que soudain apres le repas, on parlast d’affaires, ou on alleguast des choses doctes, &amp; speculatiues ; mais bien qu’on dist auec toute honnesteté quelques ioyeusetez pour recréer les esprits.</p>
            <p>S. Charles Borromée, quoy qu’au reste fort seuere <pb n="860"/>aux recreations excessiues, neantmoins condescendoit par charité auec les Suisses, en certaines libertez de leur pays, qu’il pouuoit accorder sans offense de Dieu.</p>
            <p>Saincte Elizabeth Royne de Hongrie, ioüoit &amp; se recréoit és assemblées qui se faisoient pour passe-temps. Sainct François Xauier, par ses ioyeusetez &amp; gaillardises en conuersation, &amp; mesme par le jeu, a gaigné beaucoup d’ames à Dieu.</p>
            <p>Sainct Ignace de Loyola<note resp="author" place="margin"><p>Maf. in vit. S. Ignat. lib. 3.</p></note> visitant vn iour vn Citoyen de Rome, le trouua ioüant au billard, inuité à iouër auec luy, l’accorda ; mais auec vne saincte condition, que celuy qui perdroit, feroit l’espace de trente iours la volonté de celuy qui gaigneroit ; Dieu benit tellement ce ieu, que le Sainct, qui n’auoit iamais manié ny bille, ny billard, gaignoit à chaque coup, &amp; la partie finie, le vaincu se mit entre les bras de ce Sainct, obligé par sa promesse, de faire l’espace de trente iours, tout ce qu’il voudroit : le Sainct luy conseilla vne retraitte durant ces 30. iours, pour vacquer aux exercices spirituels ; le fruict desquels il ressentit tout le reste de sa vie.</p>
            <p>Iesus. Christ mesme, si serieux en toutes choses, se recreoit auec les petits enfans, disant ; <hi rend="i">Laissez venir à moy les petits enfans, &amp; ne les empeschez pas de s’approcher de moy, il les caressoit, &amp; leur mettoit ses sacrées mains sur la teste</hi> :<note resp="author" place="margin"><p>Math. 19.</p></note> parfois voyant ses disciples lassez des trauaux de la predication, il les menoit en quelque lieu champestre, &amp; là les faisoit reposer quelque temps ; &amp; comme il est fort probable, leur commandoit de desbander vn peu leur esprit par quelque honneste recreation : ce que ie collige de ces paroles de l’Euangile de Sainct Marc ; <hi rend="i">Les Apostres s’assemblerent à l’entour de Iesus, &amp; luy raconterent tout ce qu’ils auoient faict &amp; enseigné ; lors Iesus leur dit, venez, retirons-nous à l’escart en vn lieu desert, &amp; là reposez vous vn peu de temps.</hi><note resp="author" place="margin"><p>Marc. 6. Conuenientes Apostoli ad Iesum, renunciauerunt ei omnia quæ egerant, &amp; docuerant, &amp; ait illis, venite seorsum in desertum locum, &amp; requiescite pusillum.</p></note></p>
            <p>La quatriesme raison est,<note resp="author" place="margin"><p>Quatriesme raison, plusieurs vertus se peuuent practiquer en icelle.</p></note> qu’il n’y a subiect aucun de deffendre telles recreations, pource qu’on les peut prendre sans aucun desreglement, en gardant les practiques que ie donneray en l’article suiuant ; &amp; on peut en icelles faire voir plusieurs vertus.</p>
            <p><pb n="861"/>1. La Prudence ;<note resp="author" place="margin"><p>La Prudence.</p></note> prenant ce moyen là pour vne fin meilleure, reculant, comme l’on dit, pour mieux sauter, se reposant vn peu pour plus longuement trauailler, perdant vn peu pour gaigner beaucoup.</p>
            <p>2. La Charité ;<note resp="author" place="margin"><p>La Charité.</p></note> quand pour recréer vn malade, ou pour s’accommoder &amp; condescendre à la foiblesse des autres, ou pour leur gaigner le cœur par telles priuautez &amp; familiaritez, ou pour faire voir qu’on n’improuue pas, ny ne condamne pas les recreations des autres, on se ioint auec eux, &amp; on se recrée auec eux.</p>
            <p>3. La Modestie ;<note resp="author" place="margin"><p>La Modestie.</p></note> laquelle se fait paroistre plus, lors qu’il y a plus de danger de la perdre.</p>
            <p>4. La Deuotion ;<note resp="author" place="margin"><p>La Deuotion.</p></note> laquelle d’ordinaire se perd en ses diuertissemens, &amp; les bonnes ames l’y conseruent auec toute douceur, comme ie diray cy-apres.</p>
            <label><hi rend="i">La practique que l’Ame Chrestienne doit garder en ses recreations, jeux &amp; autres diuertissemens, pour en iceux meriter l’Eternité.</hi><lb/><hi rend="sc">Article Second.</hi></label>
            <p><seg resp="wordpro">Puisque</seg> Dieu vous a creé pour le Ciel, ô Ame Chrestienne, &amp; qu’il veut que vous vous recréiez exterieurement ; il faut conclurre que vous pouuez meriter le Ciel en ioüant, &amp; en vous recréant ;<note resp="author" place="margin"><p>On peut meriter le Ciel on ioüant &amp; se recreant.</p></note> &amp; d’autant que la mort vous peut arriuer aussi bien en ioüant, comme en priant ; il est conuenable que vos jeux, &amp; vos recreations soient tellement faites, qu’en icelles Dieu soit honoré, vostre salut eternel auancé, &amp; que la mort vous arriuant durant icelles, elle ne vous surprenne pas, ny ne vous trouue pas en l’exercice d’vne action, où Dieu trouue quelque subiect de desplaisir : c’est où ie vise en cet article, vous enseignant la practique pour ioüer, &amp; pour vous recréer, sans aucune offense de Dieu, &amp; auec du merite deuant Dieu.</p>
            <p>Pour aller par ordre en cette practique, ie presuppose <pb n="862"/>que ces recreations peuuent estre de deux sortes ;<note resp="author" place="margin"><p>Les recreations exterieures sont de diuerses sortes.</p></note> les vnes de paroles seulement, qu’on dit, ou qu’on entend pour se recréer ; les autres d’actions, comme sont les jeux, les bals, &amp; danses, &amp;c. Ie donne icy les aides pour faire de ioyeuses &amp; sainctes recreations, en toutes ces deux manieres.</p>
            <label><hi rend="i">Comment il se faut comporter aux recreations des paroles, pour par icelles gaigner l’Eternité.</hi><lb/>§. I.</label>
            <p>Cette sorte de recreation se peut faire, ou disant quelque discours plaisant &amp; recreatif ; ou l’entendant dire aux autres, soit en particulier, soit en public, és tragedies, ou comedies : I’ay quatre aduis à vous donner pour telle sorte de recreations.<note resp="author" place="margin"><p>Quatre aduis pour se bien comporter en ces recreations. Premier Esleuer le cœur à Dieu renouuellant la pure intention.</p></note></p>
            <p>Le premier, Que vous n’alliez iamais en ces recreations, sans auoir esleué vostre cœur à Dieu, &amp; sans renouueller vostre intention, qui ne doit estre autre, que de luy plaire, &amp; de luy obeyr en cette action, aussi bien qu’aux autres ; puisque, comme i’ay dit en l’article precedent, il a esté si bon, que de vous obliger à prendre quelque diuertissement &amp; recreation ; comme il a esté si bon que d’ordonner en la loy de Moyse quelque repos,  &amp; rafraischissement pour les bestes, ayant commandé, <hi rend="i">qu’on baille du repos au bœuf, &amp; à l’asne, vn iour la semaine</hi> :<note resp="author" place="margin"><p>Eiod. 23 Requiescat bos &amp; asinus tuus, &amp; refrigeretur die septimo.</p></note> allez-y aussi pour obeyr à ceux qui ont pouuoir de vous commander, &amp; pour conseruer la charité, laquelle est entretenuë en ces conuersations, ou recreations ; offrez à Dieu cette action à vostre ordinaire, vous mettant en sa saincte presence, demandant sa benediction, &amp; l’vnissant auec la <seg resp="wordpro">semblable</seg> que Iesus-Christ faisoit estant auec ses Apostres.</p>
            <p>Le second, Que ces discours recreatifs,<note resp="author" place="margin"><p>Second Que les discours recreatifs n’ayent rien de <seg resp="wordpro">mauuais,</seg> &amp; soient bons.</p></note> ou que vous ferez, ou lesquels vous vous plairez d’entendre des autres, n’ayent rien d’impie, ny de nuisible au prochain, ny ne soient contre la verité, ny ne ternissent la beauté de la chasteté, en vn mot qu’ils soient bons.</p>
            <p><pb n="863"/>L’Orateur Romain, au premier liure de ses Offices, distingue deux genres de discours ioyeux &amp; recreatifs, l’vn qu’il appelle, <hi rend="i">illiberal, sans ciuilité, sans respect, accompagné de petulance, &amp; de vice</hi> ; l’autre <hi rend="i">courtois, ingenieux, facetieux</hi> :<note resp="author" place="margin"><p>Cicer. 1. off. Duplex est iocandi genus, vnum illiberale, petulans, flagitiosum, alterum vrbanum, ingeniosum, facetum.</p></note> cestuy-cy est loüable, celuy-là blasmable ; car telle recreation est vne dissolution ; &amp; est vne chose infame, que le valet ne puisse se donner du passe-temps, sans offenser son maistre, qui est Dieu, &amp; sans luy causer de l’ennuy, tandis que luy ne fait que rire.</p>
            <p>Vous trouuerez beaucoup de personnes qui ont escrit contre les Comediens, &amp; contre ceux qui les escoutent :<note resp="author" place="margin"><p>Les comedies sont de soy indifferentes, il faut abhorrer les mauuaises.</p></note> ie ne veux pas estre si seuere, qu’absolument ie blasme ny ceux qui les font, ny ceux qui les escoutent ; car ie sçay qu’on en a fait de fort belles, desquelles on a peu sortir ayant l’esprit plus gay &amp; desbandé, sans estre aucunement soüillé, ny autrement interessé : en celles-là vous y pouuez assister sans scrupule, si peut-estre vostre vacation particuliere, ou quelque autre circonstance ne vous en empesche : mais aux autres qui representent, ou disent des choses qui portent à l’impudicité, &amp; blessent la charité, ne vous y trouuez iamais ;<note resp="author" place="margin"><p>Le mal qu’il y a aux comedies.</p></note> car outre le mauuais exemple que vous donneriez à ceux qui vous verroient, qui n’eussent iamais creu cela d’vne <seg resp="wordpro">personne</seg> qui fait profession d’vne vertu &amp; deuotion particuliere, &amp; qui voulans par conscience s’en retirer, s’y porteroient sans scrupule, estimans licite tout ce que vous faites ; outre, dis-je, ce mauuais exemple, vous n’en sortirez iamais sans quelque mauuaise impression, laquelle vous distraira en vos Oraisons, &amp; insensiblement vous faira gouster les appas du monde, que vous faisiez profession de mespriser. C’est vn grand trait d’imprudence, pour auoir vn peu, perdre beaucoup ; &amp; pour vne recreation exterieure, perdre les interieures ; pour vn plaisir d’vne heure, se mettre en danger de perdre les eternels, &amp; d’encourir vne cuisante peine ou au purgatoire, ou en l’enfer ; à l’vn desquels infailliblement vous seriez condamnée, si sans auoir loisir de vous recognoistre, la mort vous trouuoit en telle recreation, comme il peut arriuer : Sainct Cyprien a dit, <hi rend="i">Que la plus grande volupté est d’auoir <pb n="864"/>surmonté, &amp; quitté la volupté</hi> :<note resp="author" place="margin"><p>Cypr. Summa voluptas est voluptatem carnisse.</p></note> aussi ie vous dis, que la plus belle recreation est, d’auoir quitté telles recreations, on dit que l’herbe Sardonique fait mourir en riant ; les plaisirs pris en telles assemblées, vous chatoüillent, &amp; vous font rire, mais en riant ils vous tuent. C’est cette tasse que tenoit en sa main cette femme veuë par Sainct Iean en son Apocalypse, <hi rend="i">dorée par dehors, mais au dedans pleine d’abominations</hi> :<note resp="author" place="margin"><p>Apoc. 17 Mulier habens poculum aureum plenum abominatione &amp; immunditia.</p></note> C’est le vin que le Sage dit, <hi rend="i">deuoir en fin mordre comme la couleuvre</hi> ; c’est le scorpion qui addoucit auec sa bouche, mais picque, &amp; empoisonne auec sa queuë ;<note resp="author" place="margin"><p>Prou. 23. Vinum, ingreditur blandè, in nouissimo mordebit vt coluber.</p></note> <hi rend="i">c’est ce chemin qui semble bon &amp; beau, mais en fin aboutit à la mort</hi>,<note resp="author" place="margin"><p>Prou. 16. Est via quæ videtur homini recta, &amp; nouissima eius ducunt ad mortem.</p></note> non tant du corps, que de l’ame.</p>
            <p>Le troisiesme ;<note resp="author" place="margin"><p>Troisiéme, comment ou peut assister aux comedies mauuaises sans blesser sa conscience.</p></note> s’il arriue que vous soyez contrainte, soit par vos parents, soit par d’autres, à qui vous n’osiez pas refuser de vous trouuer en des compagnies, où les discours recreatifs ont quelque chose de mal, &amp; sont contraires à la volonté de Dieu : de peur d’y interesser vostre ame ; imitez Saincte Catherine de Sienne, dressez en vostre cœur vne cellule ou cabinet, &amp; vne secrette retraitte, en laquelle vostre esprit demeure, se retire, &amp; traitte auec Dieu ; lors vous y <seg resp="wordpro">pourrez</seg> estre, sans encourir aucun dommage, &amp; quasi sans sçauoir ce qu’on y a dit, ou faict.</p>
            <p>Combien de fois vous est-il arriué, qu’estant fort attentiue à penser à quelque chose, ou à l’escouter, vous n’auez pas pris garde ny au bruit qui se faisoit, ny à voir ceux qui passoient deuant vous, ny à entendre ce que les autres disoient : Le mesme ne vous peut-il pas <seg resp="wordpro">arriuer,</seg> si en telles recreations vous estes <seg resp="wordpro">attentiue</seg> à Dieu, vostre veuë le voit, &amp; vostre cœur luy parle, aussi bien peut estre comme en vne Eglise, car tout le monde estant remply de Dieu, vous doit seruir d’Eglise.</p>
            <p>Le diable a eu tant de pouuoir sur vne Damoiselle, que sa mere vouloit retirer de vanitez du monde, (esquelles elle ne se plongeoit que trop) &amp; pour cela la menoit auec soy au sermon d’vn Predicateur, par la bouche duquel Dieu touchoit les cœurs, pour estre tout à fait <pb n="865"/>à luy sans aucune reserue : Satan, dis-ie, fit tant qu’il luy persuada de se mettre du cotton dans les oreilles, auant que le sermon commençât, pour n’entendre aucun mot, qui peut la porter au bien. La pensée &amp; l’amour de Dieu, le desir de luy plaire, l’affection à vostre salut, la crainte d’estre tant soit peu desagreable aux yeux diuins, ne pourront-ils pas vous seruir d’vn cotton qui estoupe vos oreilles, pour n’entendre les infamies qui se disent en telles recreations ? Cette Damoiselle sortoit du Sermon toute ioyeuse de n’auoir pas eu sujet d’estre couchée de la voix du Predicateur, pour quitter ses vanitez ; &amp; ainsi se mocquoit de sa mere en son cœur, &amp; s’en rioit auec ses compagnes : ne vous sera-il pas vne grande ioye, &amp; vne recreation toute diuine, d’auoir si bien trompé le monde, &amp; Satan qui en est le prince, que vous aurez esté comme la rose entre les espines, ou comme les Isles Chelidoines, lesquelles ont vne eau tres-douce, quoy qu’entourée de tous costez de l’eau salée de la mer : ou comme les meres perles qui dans la mer n’ouurent iamais leurs coquilles, pour receuoir vne goute de son eau, mais bien de celle de la rosée du Ciel ; c’est triompher du monde, du Diable, &amp; de la chair, que d’en faire ainsi. Vous imiterez les bons Anges qui portent tousiours leur Paradis, &amp; leur beatitude auec eux, &amp; quoy qu’ils soient dans cette miserable terre, parmy tant de pecheurs, ils ne perdent neantmoins iamais Dieu de veuë, &amp; ne sont point endommagez par eux. Vous serez comme les trois enfans iettez dans la fournaise ardente en Babylone, vn seul cheueu de leur teste n’en fut point bruslé, ny leur robbes aussi ; ains cette fournaise leur seruit de rafraîchissement, comme vne douce rosée ; vne mauuaise pensée representée par les cheueux, le desreglement en vostre corps, qui est comme la robbe de l’ame, ne se trouueront point en vous : ains (ce qui est plus admirable, &amp; qu’est arriué à quelques bonnes ames que le ne puis nommer, pource qu’elles viuent <seg resp="wordpro">encore</seg>) vous sortirez de ces lieux-là, auec la douce rosée de la deuotion, &amp; de l’vnion auec Dieu, comme si vous sortiez d’vne Predication, ou d’vne <pb n="866"/>Meditation ; cecy semblera estrange à ceux qui ne cognoissent pas, comme Dieu traitte les ames qui luy sont fideles en tout &amp; par tout ; ce que i’escris est neantmoins veritable.</p>
            <p>Bref, en sortant de là, vous chanterez à Dieu vn Cantique de loüange ; disant auec cette saincte ; <hi rend="i">Ie vous loüray mon Dieu, mon Sauueur, pource qu’estant au milieu des flammes, ie n’ay point esté bruslée</hi> ;<note resp="author" place="margin"><p>Eccl. 5. Collaudabo te Deum Saluatorem meum, quia in medio ignis non sum æstuata.</p></note> Et auec Dauid, <hi rend="i">O mon Dieu ie vous rendray les vœux que ie vous auois fait auant que de venir icy ; car ie n’ay pas oublié que ie vous auois promis de vous loüer, &amp; de vous remercier : Ie le fais pource que vous auez deliuré mon ame de la mort, qui en a tué tant d’autres en ce lieu ; &amp; auez preserué mes pieds de la cheute : O que cela m’oblige de vous plaire durant le temps que ie suis en cette vie, esclairée de la lumiere de la Foy, qui donne la vie à vne ame.</hi><note resp="author" place="margin"><p>Psalm. 55. In me sunt Deus vota tua quæ reddam laudationes tibi : Quoniam eripuisti animam meam de morte, pedes meos à lapsu : Vt placeam coram Deo in lumine viuentium.</p></note></p>
            <p>Le quatriesme,<note resp="author" place="margin"><p>Quatriéme, Prendre garde a quatre choses. A sa condition.</p></note> Vous trouuant en ces recreations qui se font par paroles, ayez esgard, 1. à vostre qualité &amp; condition, de ne dire rien indigne de vostre vocation ; <hi rend="i">Le Prince parlera en Prince, &amp; selon la dignité du Prince</hi>,<note resp="author" place="margin"><p>Isa. 3. Princeps quæ digna sunt principe loquetur.</p></note> disoit le Prophete : Ainsi le Religieux, le Prestre, celuy qui faict profession de la vertu &amp; de la deuotion, doit parler selon sa qualité, car la recreation ne luy oste pas son honorable qualité, il la faut garder, &amp; la tesmoigner en cette action aussi bien qu’aux autres.</p>
            <p>2. Au temps,<note resp="author" place="margin"><p>Au temps.</p></note> non seulement pour n’employer pas à cela tout le temps, ou la meilleure partie d’iceluy ; car il y a des occupations plus importantes, qu’il faut preferer à celle-là, autrement ce ne seroit pas vous recreer par diuertissement, ains par occupation ; mais aussi pour choisir les heures, &amp; le temps qui est propre à cela, comme d’ordinaire est, apres le repas, ou apres auoir esté occupé &amp; bandé en quelque affaire penible, soit pour l’esprit, soit pour le corps ; car à proprement parler, la recreation n’est pas conuenable qu’apres le trauail, &amp; le trauail est le merite de la recreation : Ainsi la Sagesse diuine disoit, <hi rend="i">Qu’elle auoit tout rangé &amp; disposé auec Dieu, &amp; puis qu’elle se recreoit ioüant en ce monde en sa presence.</hi><note resp="author" place="margin"><p>Prou. 8. Cùm eo cram cuncta componens, &amp; delectabat per singulos dies, ludens coram coin orbe terrarum.</p></note></p>
            <p>3. A ceux auec qui vous traittez, vous accommodant <pb n="867"/>tant que faire se pourra à leur humeur, vous souuenant que quand on se recrée,<note resp="author" place="margin"><p>A ceux auec qui on se recrée.</p></note> on ne presche pas, ny on ne baille pas des Meditations, mais on a quelques bons discours qu’on peut entendre sans se bander ; &amp; on peut y estre honnestement recrée : à quoy encore peut seruir quelque lecture recreatiue, auec liberté à chacun de dire son petit aduis sur ce qu’on dira, ou qu’on lira.</p>
            <p>4. Au profit qu’il faut tirer de tels discours recreatifs ;<note resp="author" place="margin"><p>Au profit qui s’en peut retirer.</p></note> de façon que tout en riant, &amp; vous recreant, vous preniez dextrement occasion de dire quelque chose qui soit pour edifier les autres, &amp; leur mettre en l’ame quelque bonne &amp; saincte pensée : C’est l’aduis de sainct Paul,  escriuant aux Ephesiens, <hi rend="i">Qu’aucune mauuaise parole ne sorte de vostre bouche, mais celle qui edifie, qui rend plus agreables à Dieu ceux qui l’escoutent ; &amp; ne contristes pas le sainct Esprit</hi> :<note resp="author" place="margin"><p>Eph. 4. Sermo malus ex ore vestro non procedat, sed ad ædificationem, qui det gratiam audientibus ; &amp; nolite contristare spiritum sanctum.</p></note> Et en la mesme Epistre il deffend <hi rend="i">les paroles qui ressentent, ou l’impureté, ou la bouffonnerie</hi>,<note resp="author" place="margin"><p>Immunditia nec nominetur in vobis aut scurrilitas.</p></note> lesquelles contristent le sainct Esprit qui est là present, ou bien les personnes vertueuses, dans lesquelles est le sainct Esprit.</p>
            <p>I’ay veu des bonnes ames en leurs recreations, faire des iolies conferences spirituelles sur vne fleur, sur vn fruict d’vn arbre, sur vn astre du Ciel, &amp; choses semblables ; &amp; sans s’y estre preparées, dire de si belles choses, &amp; si recreatiues, qu’on sortoit de telles recreations enflammé en Dieu, comme d’vne Predication, ou d’vne Meditation ; &amp; neantmoins auec tant de ioye &amp; de gayeté d’esprit, que tous ceux qui en offençant Dieu se recreent dans le monde, n’en pourroient iamais auoir vne pareille.</p>
            <label><hi rend="i">Comme il se faut comporter és recreations qui se font par des ieux.</hi><lb/>§. II.</label>
            <p><seg resp="wordpro">Outre</seg> l’aduis general de ne commencer point à ioüer sans ietter vne œillade à Dieu<note resp="author" place="margin"><p>Comment il faut commencer le ieu.</p></note> qui est là present, &amp; sans renouueller vostre intention, luy offrant <pb n="868"/>cette action vnie à la semblable que les Saincts ont fait çà bas en terre, &amp; par laquelle ils ont merité le Paradis ; &amp; vnie à celle, non pas que nous lisions que Iesus-Christ ait fait, mais qu’il pouuoit faire, &amp; qu’il eut fait, si la gloire de son Pere, &amp; le salut des ames l’eut requis : outre cela, dis-ie, (qui doit estre ordinaire à toutes vos actions,) pour ne faire rien qu’en homme, &amp; en homme Chrestien ; &amp; pour n’auoir iamais vne action vuide &amp; oysiue : Il faut que vous vous gardiez de cinq défauts qui peuuent arriuer au ieu, ou pour mieux dire que vous ayez grand esgard à cinq choses qu’on doit considerer au ieu.<note resp="author" place="margin"><p>Pour n’offenser par Dieu au ieu, il faut prendre garde à cinq choses.</p></note></p>
            <p>1. La personne qui iouë. 2. L’intention auec laquelle on iouë. 3. Le temps qu’on met à ioüer. 4. La somme qu’on ioüe. 5. La façon de ioüer.</p>
            <p>Quant au premier, qui est la personne qui ioüe,<note resp="author" place="margin"><p>Premiere, A la personne qui ioüe.</p></note> souuenez-vous que toute sorte de ieu n’est pas conuenable à vn chacun : <hi rend="i">La beauté de la vie demande</hi>, dit sainct Ambroise, <hi rend="i">de donner à vn chacun ce qui est conuenable à son sexe, &amp; à sa condition</hi> :<note resp="author" place="margin"><p>Amb. 2. off. c. 15. Hoc est pulchritudinem viuendi tenere, conuenientia cuique sexui, &amp; personæ reddere.</p></note> Car quoy que le ieu de soy ne soit pas vne mauuaise action, mais plustost indifferente : neantmoins il peut estre mauuais &amp; indecent, plustost à vne sorte de personnes, qu’à vne autre. Autre ieu est pour les femmes, autre pour les hommes, autre pour les Ecclesiastiques, autre pour les laïques, autre pour les reguliers, autre pour les seculiers, autre pour les enfans, autre pour les hommes faits : comme estre vestu de soye, ou estre traitté de viandes exquises &amp; delicates ou conuerser auec les femmes n’est pas precisément peché ; mais à vn qui fait vœu de pauureté, &amp; qui par sa profession est retire du monde, ce n’est pas sans peché où il n’y a point de necessité.</p>
            <p>Quant au second,<note resp="author" place="margin"><p>Seconde A l’intention pour laquelle en ioüe.</p></note> qui regarde l’intention, ie ne veux pas icy disputer, à sçauoir si celuy qui ioüe seulement pour auoir le plaisir du ieu, ou seulement pour gaigner au ieu, peche ; ie me contente de dire, qu’ayant defia souuent instruit l’ame Chrestienne à faire tout ce qu’elle fait auec esprit, &amp; conformément à la raison qui regarde le bien honneste, plustost que l’vtile &amp; le delectable ; <pb n="869"/>elle gardera le mesme aduis en cette-cy, puis qu’elle est obligée de ne faire rien que par la conduire de la droite raison, rapportant le tout à vne fin honneste ; comme i’ay declaré plus amplement au Chapitre sixiesme de cette seconde Partie, quand i’ay parlé des occupations : &amp; en la premiere Partie, au Chapitre second, parlant de l’intention.</p>
            <p>Ie n’improuue pas qu’on ioüe pour le plaisir, &amp; pour le lucre, mais i’improuue qu’vn homme, &amp; vn Chrestien ait cela pour la premiere, la principale, &amp; l’vnique fin du ieu ; &amp; pour le seul motif de le commencer, &amp; de le continuer.</p>
            <p>Les ames vrayement bonnes, ioüent<note resp="author" place="margin"><p>Les bonnes intentions qu’on peut auoir au ieu.</p></note> 1. Pource que Dieu le veut, &amp; si elles croyoient que Dieu ne le voulut pas, iamais ne ioüeroient : 2. Pour plaire à Dieu, &amp; pour l’honorer en cette action, aussi bien que S. Paul ordonne <hi rend="i">qu’on mange &amp; boiue, pour l’honorer &amp; glorifier</hi> ; car la modestie &amp; autres bonnes conditions qu’on garde en ioüant, glorifient Dieu, qui ayant estably les trauaux, sans lesquels aucun ne passe sa vie, il a voulu aussi qu’on les interrompit par quelque honneste recreation, en laquelle l’homme ne se relaschât en rien de sa dignité d’homme : la passion ne l’emportant point, mais la raison le gouuernant, qui est en l’ame, la plus belle marque de l’image de Dieu. 3. Elles ioüent, pour auec plus de vigueur du corps &amp; de l’esprit, s’occuper puis apres au seruice de Dieu, &amp; au deuoir de leurs charges, ayant reparé par le repos, &amp; par ces diuertissemens, les forces que le trauail auoit diminué ou espuisé : &amp; c’est à cette intention, où se rapporte la presence de Dieu, tant de fois recommandée en l’Escriture saincte, à ceux qui ioüent &amp; se recreent ; <hi rend="i">Que les iustes se resiouyssent, &amp; se recreent en la presence de Dieu,</hi><note resp="author" place="margin"><p>Psalm. 67. Exultent iusti in conspectu Dei, &amp; delectentur in lætitia.</p></note> <hi rend="i">Ie <seg resp="wordpro">ioüois</seg> deuant luy sur le rond de la terre</hi>,<note resp="author" place="margin"><p>Prou. 8. Ludens coram eo in orbeterrarum.</p></note> dit la Sagesse diuine, nous apprenant, que nos ieux recreatifs doiuent estre faits deuant Dieu, en quatre manieres :<note resp="author" place="margin"><p>In quatre manieres on peut iouer deuant Dieu.</p></note> 1. comme deuant l’obiet principal de nos recreations, <hi rend="i">recréez-vous en Dieu, &amp; il vous accordera ce que vous demandez</hi>,<note resp="author" place="margin"><p>Psalm. 36. Delectare in Domino &amp; dabit tibi petitiones cordis tui.</p></note> disoit Dauid : Dans le Ciel, vos recreations seront en luy, &amp; auec luy ; çà bas en terre, il vous a permis les ieux recreatifs <pb n="870"/>s’accommodant à nostre infirmité ; &amp; est recreé en iceux, quand il voit la bonne intention que nous auons en les faisant, &amp; les bonnes circonstances, desquelles nous les accompagnons.</p>
            <p>2. Comme deuant la fin d’icelles, puis que nous deuons procurer de recreer Dieu, &amp; de luy donner du plaisir en nos recreations ; &amp; c’est en ce sens que i’explique les paroles de Dauid, <hi rend="i">seruez à Dieu en la ioye</hi> ;<note resp="author" place="margin"><p>Psalm. 99. Seruite Domino in lætitia.</p></note> c’est à dire, faites que vostre ioye, &amp; vostre recreation soit vn seruice à Dieu, aussi bien que vostre Oraison ; &amp; que Dieu se resiouysse en elle, comme les courtisans ioüent deuant le Roy pour le recreer.</p>
            <p>3. Comme deuant la regle &amp; l’exemplaire des recreations ; car Dieu apres auoir trauaillé six iours à bastir, &amp; à orner ce monde, se reposa : &amp; s’il faut ainsi parler, se recrea au septiesme iour, <hi rend="i">lequel il sanctifia</hi>,<note resp="author" place="margin"><p>Gen. 2. Benedixit Deus dici septimo &amp; sanctificauit eum.</p></note> comme parle l’Escriture, &amp; par la sanctification qu’il donne au iour de son repos, &amp; de sa recreation, il nous sert de regle pour sanctifier les nostres, à ce qu’en icelles il ne se fasse rien contre la saincteté.</p>
            <p>4. Comme deuant l’Autheur des recreations, lesquelles il a voulu, &amp; ordonné pour le bien de l’homme.</p>
            <p>Vous voyez combien beau, recreatif, &amp; profitable sera vn tel ieu à vne ame, laquelle y va auec vne si saincte intention, qui sanctifie cette action, quoy que de soy elle semble bien basse.</p>
            <p><hi rend="i">Vn cheueu</hi> est fort peu de chose, &amp; neantmoins en la teste, <hi rend="i">ou au col</hi> de l’Espouse de Dieu,<note resp="author" place="margin"><p>Cant. 4. Vulnerasti cor meum in vno crine colli tui.</p></note> laquelle ne regarde qu’à luy plaire, &amp; à le contenter, aussi bien és petites choses comme és grandes, il a telle force qu’il <hi rend="i">navre &amp; emporte le cœur du mesme Dieu</hi>.</p>
            <p>Procurez donc, ame Chrestienne, cette intention en vostre ieu, vous y meriterez beaucoup ; ne ioüez pas par le seul motif de la nature, &amp; du sentiment (les bestes ioüent ainsi à leur mode,) ny mesme par le seul mouuement de la raison, car vn Philosophe Payen le peut ainsi faire ; mais releuez vostre ieu à vn motif plus haut, qui est la volonté, &amp; le bon plaisir de Dieu. <hi rend="i">Ceux qui sont meus &amp; portez par l’Esprit de Dieu, sont ses enfans</hi>,<note resp="author" place="margin"><p>Rom. 8. Ezech. 1.</p></note> dit sainct Paul, <hi rend="i">&amp; là où l’esprit de Dieu portoit les quatre animaux</hi>, attelez au <pb n="871"/>chariot de la gloire de Dieu, <hi rend="i">là ils marchoient</hi>, dit Ezechiel.</p>
            <p>Ioüant de la sorte, vous gaignez beaucoup, quoy que vous y perdiez vostre argent ; &amp; gaignez cent fois plus que ceux qui vous ont gaigné, comme le moindre bien spirituel est cent fois vn plus grand bien, que le plus grand bien temporel : Gardez-vous des mauuaises intentions que quelques-vns apportent au ieu, comme sont<note resp="author" place="margin"><p>Quelles sont les mauuaises intentions an ieu.</p></note> 1. de gaigner en trompant, ou de tromper pour gaigner, car outre qu’on est obligé à restituer tout ce qu’on a gaigné en trompant, comme si l’on l’auoit desrobé, selon l’opinion de tous les Casuistes : c’est offencer Dieu auoir seulement cette volonté, quoy qu’il arriue que l’on ne gaigne rien : &amp; quand on gaigneroit vn million d’or, on aura tousiours plus perdu que gaigné ; car la perte se fera du spirituel, &amp; de l’eternel ; &amp; le gain ne sera que d’vne chose terrestre &amp; temporelle.</p>
            <p>2. D’induire quelqu’vn au mal, par le moyen du jeu ; ainsi souuent arriue que les femmes soient excitées au mal par les hommes, &amp; les hommes par les femmes, sous pretexte du ieu.</p>
            <p>Quant au troisiesme qui concerne le temps du jeu ;<note resp="author" place="margin"><p>Troisiéme chose à laquelle il faut prendre garde &amp; le temps du ieu. Le ieu est mauuais à raison de temps.</p></note> i’ay à vous dire que chasque chose a son temps, &amp; que la prudence enseigne de faire tout en sa propre saison : on peche au jeu quant au temps ;</p>
            <p>1. Lors qu’on iouë en vn temps destiné &amp; ordonné pour vne autre occupation, par exemple, le matin auant que d’auoir prié Dieu, ou au temps qu’il faut ouyr la Messe : lors qu’vn Iuge doit aller escouter les parties, &amp; faire iustice à ceux qui l’en requierent ; ou qu’vn Conseiller doit se trouuer au Parlement, auec ses Collegues ; le soir quand il faut faire son examen, ou autres prieres : Bref, quand le ieu empesche vne occupation plus necessaire, soit pour nous, soit pour nostre prochain ; &amp; certes s’il est loisible de quitter l’Oraison &amp; la Messe, pour vne œuure de charité, qui ne peut estre differée ; combien plus sera on obligé de quitter le ieu.</p>
            <p>2. Lors qu’on employe trop de temps au ieu, vous en verrez qui ne font que ioüer dés le matin iusques au soir, d’autres qui employent à cela les meilleures heures de la iournée, &amp; ne peuuent se retirer du ieu : c’est d’eux <pb n="872"/>qu’on peut entendre ces paroles ; <hi rend="i">ils ont estimé la vie n’estre qu’vn ieu, ou bien que le ieu estoit leur vie</hi>,<note resp="author" place="margin"><p>Sap. 15. Æstima uerunt esse ludum vitam nostram.</p></note> tous les deux sont blasmables ; voicy la raison.</p>
            <p>1. Faire ainsi, n’est pas vne recreation, mais vne occupation ; ny vn diuertissement, mais vn accablement ; ny vn soulas de l’esprit, mais vne ruine : il en est du ieu, &amp; des recreations, comme des viandes, du sommeil, &amp; de la medecine, en prendre trop, c’est destruire sa santé &amp; ses forces, non pas les reparer, il en est de mesme du ieu.<note resp="author" place="margin"><p>Iouer long temps nuit beaucoup.</p></note></p>
            <p>2. Iouant si souuent, &amp; si long temps, l’esprit s’accoustume à vne faineantise, se rend inhabile aux affaires serieux, ne parle que du ieu, ne pense qu’au ieu. Les Medecins oublient leurs malades, &amp; les laissent mourir par faute de les visiter ; l’Aduocat n’estudie pas bien le procés qui doit plaider ; le Iuge renuoye à tout propos les parties, esquelles il deuoit donner audience ; les Ecclesiastiques laissent à dire leur Breuiaire, ou le different si tard qu’ils s’endormiront en le disant ; &amp; par leurs ieux renuerseront le bel ordre que l’Eglise a institué pour le reciter ; les femmes n’auront point le soin de leurs familles, ny les maris aussi, &amp;c.</p>
            <p>3. Ces ioueurs font contre la fin du ieu, qui est se diuertir, &amp; se recreer apres le trauail : or ceux-cy, ou ils ne trauaillent point, ne s’occupans qu’à iouer, ou au lieu de se recreer, ils se lassent, ils fatiguent l’esprit, harassent le corps, &amp; ont besoin de repos, apres auoir fait semblant de se seruir du ieu par maniere de repos ; estre cinq ou six heures à ioüer aux eschets, ou aux cartes, ou à la paume, n’est pas à mon aduis vn diuertissement de l’esprit, ny vn repos pour le corps.</p>
            <p>Soyez plus sage que ceux-cy, ame Chrestienne, ioüez rarement ; car Dieu vous a mis au monde pour trauailler, pour vous bien occuper, &amp; pour vacquer à des actions dignes d’vn homme, dignes de l’eternité ; vous estes icy au lieu de penitence, &amp; des larmes : Si faire se pouuoit, vous deuriez vous priuer çà bas de toute sorte de ieu, tant pour acquerir là haut les recreations diuines, comme pour satisfaire à Dieu, pour les pechez <pb n="873"/>qui vous ont priué de ioyes du Ciel, &amp; vous ont engagé aux supplices d’vn enfer : mais puis que Dieu condescendant à vostre foiblesse, veut que vous vous recreiez, &amp; ioüiez ; n’abusez pas de ce congé, mesnagez le bien, ayez le temps propre à cela qui ne soit pas necessaire pour quelque autre occupation meilleure, comme est le temps apres le repas, ou apres vn long trauail d’esprit, ou de corps. Si vous suiuez mon conseil, vous respecterez certains temps en l’année, esquels pour l’amour de Dieu vous retrancherez le jeu,<note resp="author" place="margin"><p>Certains temps en l’année esquels il est bienseant de retrancher le jeu.</p></note> si peut-estre la prudence Chrestienne à raison de quelque circonstance d’vne necessité ou grande charité, ne vous dicte le contraire, ces temps sont,</p>
            <p>1. Le Caresme, destiné pour la penitence de tous les pechez de la vie, auquel l’Eglise, au sainct Office Diuin, nous dicte tous les iours, <hi rend="i">retranchons quelque chose du boire, &amp; du manger, du dormir, du parler, du ioüer, soyons plus exacts à prendre garde à nous</hi> ;<note resp="author" place="margin"><p>Vtamur ergo parcius verbis, cibis, &amp; potibus, somno, iocis, &amp; arctius perstemus in custodia.</p></note> mais sur tout gardez cecy en la semaine Saincte : i’en ay veu ioüer le Vendredy Sainct, auec horreur de mon cœur, &amp; ie crois que Iesus crucifié l’auoit aussi.</p>
            <p>2. Les iours de Communion, pour auoir plus de loisir pour bien entretenir le Sainct Hoste que vous auez receu.</p>
            <p>3. La veille de la Communion, principalement de celles qui vous sont plus importantes, comme celles du premier Dimanche des mois, &amp; des festes de Nostre Seigneur, &amp; de la Vierge ; faites cela pour vne preparation à vostre Confession, &amp; pour vne meilleure disposition à la Communion ; plusieurs ieusnent, ou font quelque abstinence en ce iour là ; le retranchement du jeu sera pour vous au lieu du ieusne.</p>
            <p>Quant au quatriesme,<note resp="author" place="margin"><p>Quatriéme, la somme qu’il faut ioüer.</p></note> qui touche la somme qu’on ioüe, ou le gain qu’on y fait ; il est asseuré qu’on peut exposer quelque chose à gaigner à celuy qui ioüera mieux ; car au jeu il y a quelque habilité, &amp; industrie ou du corps, ou de l’esprit, ou de tous les deux ; le gain sert de prix, ou de recompense d’icelle : mais il faut prendre bien garde que ce prix ne soit pas trop grand, il y a du <pb n="874"/>peché en l’excez d’iceluy, la raison est,</p>
            <p>1. C’est contre la prudence, &amp; la iustice, de mettre de grand prix à des habilitez, &amp; à des industries de si peu d’importance, &amp; si peu vtiles, comme sont celles du jeu.<note resp="author" place="margin"><p>Ioüer vne somme excessiue, est peche,</p></note></p>
            <p>2. Ce qui est d’obligation doit preceder ce qui ne l’est pas ; payer ses debtes, entretenir sa famille, oblige la conscience d’vn chacun, ce qui ne se peut faire, parlant pour l’ordinaire, en ioüant ces sommes excessiues, lesquelles sont cause qu’au lieu de payer ce que l’on doit, on fait de nouuelles debtes, soit pour iouër, soit pour entretenir sa maison.</p>
            <p>3. Les pauures sont frustrez de leur part &amp; portion, puis que les riches doiuent soulager les pauures de ce qui leur est superflu, &amp; par ainsi ils ioüent la substance &amp; la vie du pauure, qui subsisteroit &amp; se conserueroit en vie, si l’excez de la somme du jeu luy estoit appliquée.</p>
            <p>4. L’aueuglement de ces ioüeurs, va iusques à ce point, que l’aumosne estant vne des œuures satisfactoires  pour le peché, si le Confesseur à l’exemple de Daniel leur dit, <hi rend="i">Racheptez vos pechez par aumosnes</hi>,<note resp="author" place="margin"><p>Dan. 4. Peccata tua eleemosynis redime.</p></note> &amp; si par consequent il leur en impose quelqu’vne, quoy que fort mediocre, ils disent qu’ils ne la peuuent pas faire, qu’ils n’ont pas dequoy pour payer leurs seruiteurs, &amp; pour esleuer leur famille, &amp; neantmoins en vn coup de dez ils iouëront cinquante, ou cent pistoles.</p>
            <p>N’imitez pas ces personnes icy, Ame Chrestienne, ioüez selon vos moyens, &amp; plustost moins que trop, soyez l’aduocate des pauures, &amp; pactisez auec ceux auec qui vous ioüez en faueur des pauures, afin qu’ils participent à quelque chose qu’on aura gaigné au jeu.</p>
            <p>Quant au cinquiesme, qui concerne la façon de ioüer,<note resp="author" place="margin"><p>De la façon de ioüer. Les pechez qui se font en la façon de ioüer.</p></note> on peut manquer :</p>
            <p>1. Ioüant à des jeux illicites par les loix ou Diuines, ou humaines ; comme sont les jeux qui sont purement de hazard.</p>
            <p>2. Ioüant auec trop d’affection, car pour honeste que soit vne recreation, c’est vice d’y mettre son cœur, &amp; son affection ; c’est dire, la desirer trop, s’y amuser, &amp; <pb n="875"/>s’en empresser ; il y a d’autres obiects à affectionner bien plus releuez que celuy-là : ce n’est pas qu’il ne faille prendre plaisir à iouër pendant que l’on iouë, car autrement on ne se recréeroit pas ; mais il ne faut pas y mettre son affection excessiue.</p>
            <p>3. Trompant en iouant, ou iouant auec ceux qui iouënt ce qui ne leur appartient pas, &amp; qui ne peuuent pas aliener, comme sont les fils de famille, les Religieux, les femmes, &amp; autres qui dépendent d’vn superieur ; ou contraignent les autres à iouër par menaces &amp; iniures, par ainsi les gaignent ; ou faisant contre les loix du jeu ; ou lors que quelqu’vn est fort expert au jeu pour gaigner vn autre, qu’il cognoist n’y entendre que bien peu, &amp; fait semblant de ne sçauoir pas iouër : en tous ces cas, suiuant la plus commune opinion, celuy qui gaigne, est obligé à la restitution, &amp; peche contre la iustice &amp; l’équité.</p>
            <label><hi rend="i">Comment il se faut comporter és recreations qui se font par les bals, &amp; les danses.</hi><lb/>§. III.</label>
            <p>Ie presuppose, que les bals &amp; les danses ne sont point de soy des recreations mauuaises, &amp; estans rangées parmy les choses indifferentes,<note resp="author" place="margin"><p>Les bals &amp; danses, choses indifferentes.</p></note> peuuent estre bonnes &amp; meritoires du Ciel, aussi bien que le boire, le manger, &amp; autres plaisirs qu’on donne au corps : &amp; à l’opposite elles peuuent estre mauuaises, si elles se font à mauuaise intention, &amp; si elles ne sont conuenables à la personne, ou si elles sont l’occasion prochaine du peché. Pour prendre ces recreations, sans endommager la conscience ; ie donne icy trois aduis.<note resp="author" place="margin">Pour n’estre mauuaises, il faut garder trois choses.</note></p>
            <p>Le premier ; que les personnes ausquelles, selon leur estat &amp; condition, il est <seg resp="wordpro">permis</seg> de danser, ne prennent pas cette recreation auec vne trop grande affection ;<note resp="author" place="margin"><p>Ne danser pas auec trop d’affection.</p></note> car il est dommage que le cœur de l’Ame Chrestienne, capable de grandes, diuines, &amp; heroïques affections, s’occupe <pb n="876"/>à celles qui sont de si peu de valeur, &amp; mette sur le mesme autel, l’amour des choses spirituelles, &amp; d’vne friuole danse, laquelle outre qu’elle est en soy vile &amp; basse, est fort dangereuse, comme maintenant on la practique ; prenez donc cette action, comme vn exercice du corps, vn diuertissement de l’esprit, vne recreation de foy indifferente, laquelle vous pouuez rendre bonne, la rapportant à Dieu.</p>
            <p>Le second ; fuyez, tant que vous pourrez, les bals &amp; les danses, esquelles il y a quelque danger, ou d’offenser Dieu,<note resp="author" place="margin"><p>Fuir les bals, où Dieu peut estre offensé.</p></note> ou d’estre cause que les autres l’offensent : l’amour que vous deuez à Dieu, vous oblige à cela, trouuez quelque excuse pour vous en exempter ; le salut de vostre ame, &amp; de vostre prochain, vaut bien plus que le plaisir d’vne danse, c’est folie se mettre en danger de perdre cettuy-là, pour iouyr de cettuy-cy.</p>
            <p>Le troisiesme ; si pour complaire, &amp; condescendre à l’honneste conuersation en laquelle vous serez, la prudence vous dicte, qu’il faut vous trouuer au lieu où l’on danse, &amp; danser auec les autres, vous le pouuez faire, mais auec ces <seg resp="wordpro">circonstances.</seg><note resp="author" place="margin"><p>Accompagner la danse de quelques bonnes circonstances.</p></note></p>
            <p>Souuenez-vous qu’en cette action, aussi bien qu’aux autres, vous pouuez mourir : &amp; pource que vous ne voudriez pas que la mort vous arriuast en faisant vne action qui despleust à celuy qui vous doit iuger ; Retranchez en y allant toutes mauuaises intentions,<note resp="author" place="margin"><p>Auant la danse.</p></note> que d’ordinaire ont ceux qui y vont, comme sont la vanité, soit és habits, soit en la beauté, soit aux rangs ; la sensualité ; les querelles ; les enuies. Ayez vne pure intention, comme és autres actions indifferentes, de plaire à Dieu, &amp; de l’honorer en cela, soit par la modestie que vous tesmoignerez, soit par l’habilité &amp; industrie à faire cette action selon la bienseance, &amp; conformement aux regles de l’art ; &amp; aussi de faire quelque exercice corporel, &amp; cette honneste recreation, pour puis apres seruir à Dieu, auec plus de vigueur de corps, &amp; d’esprit.</p>
            <p>Durant icelle,<note resp="author" place="margin"><p>En la danse.</p></note> soyez sur vos gardes, car vous marchez par vn lieu bien dangereux, &amp; bien glissant : esleuez souuent le cœur à Dieu, tirez profit pour vostre ame, de <pb n="877"/>tout ce que vous y verrez ; estonnez vous de la folie des hommes, &amp; des femmes, de s’empresser plus pour cette action, que pour acquerir le Paradis ; pensez au fruict qu’on en rapporte, qui n’est qu’vne lassitude de corps ; vn trouble d’esprit, si l’on n’a pas esté loüé, ny prisé en la danse, ou si l’on n’a pas si bien dansé que les autres ; vn remords de conscience pour les pechez qu’on y a fait, ou qu’on a esté aux autres, occasion d’en faire ; vn regret d’auoir perdu vn si long-temps, &amp; si precieux, pour gaigner l’Eternité.</p>
            <p>Apres icelle,<note resp="author" place="margin"><p>Apres la danse.</p></note> remerciez Dieu si vous en sortez bague sauue, sans auoir interessé vostre conscience, ny celle des autres. Demandez luy pardon des manquemens que vous cognoistrez y auoir fait, auec vn ferme propos de ny retourner plus ; &amp; pour reparation du temps si mal employé en ces danses, r’entrez vn peu en vous-mesmes, &amp; seruez vous des considerations que vous donne Monsieur François de Sales, Euesque de Geneue, en sa Philotée en la 3. Partie, Chap. 3.</p>
            <p>1. En mesme temps que vous estiez au bal, plusieurs ames brusloient en enfer, pour les pechez commis en la danse.</p>
            <p>2. Plusieurs Religieux en mesme temps estoient sainctement occupez à chanter les loüanges de Dieu.</p>
            <p>3. Nostre Seigneur, la Vierge, les Anges, &amp; les Saincts, vous ont veu au bal, vous leur auez fait grande pitié, voyant vostre cœur amusé à vne si grande niaiserie, &amp; attentif à cette fadaise.</p>
            <p>4. Tandis que vous estiez là, le temps s’est passé, la mort s’est approchée, pour vous faire danser d’vne autre danse, par laquelle on passe du temps à l’Eternité, ou glorieuse, ou malheureuse.</p>
            <p>5. Tandis que vous dansiez, plusieurs personnes estoient en l’agonie, les autres enduroient de cruelles douleurs &amp; tourments en leurs licts, ou de fiéure, ou de la goutte, ou de la pierre, &amp;c. Vous n’en auez point eu de compassion, vous pourriez estre vn iour comme elles ; les autres danseront, &amp; ne vous porteront point de compassion.</p>
          </div>
        </div>
      </div>
    </body>
  </text>
</TEI>
