<?xml version="1.0" encoding="UTF-8"?>
<?xml-model href="http://oeuvres.github.io/Teinte/teinte.rng" type="application/xml" schematypens="http://relaxng.org/ns/structure/1.0"?>
<?xml-stylesheet type="text/xsl" href="../../Teinte/tei2html.xsl"?>
<?xml-stylesheet type="text/css" href="http://oeuvres.github.io/Teinte/opentei.css"?>
<TEI xmlns="http://www.tei-c.org/ns/1.0" xml:id="cellot_panegyrici_1631.pdf" xml:lang="fr">
<teiHeader>
<fileDesc>
<titleStmt>
<title>Panegyrici et orationes</title>
  <author key="Cellot, Louis ((1588-1658)">Louis Cellot</author>
</titleStmt>
<editionStmt>
<edition>OBVIL</edition>
<respStmt>
<name>François Lecercle</name>
<resp>Responsable d’édition</resp>
</respStmt>
<respStmt>
<name>Clotilde Thouret</name>
<resp>Responsable d’édition</resp>
</respStmt>
</editionStmt>
<publicationStmt>
<publisher>Université Paris-Sorbonne, LABEX OBVIL</publisher>
<date when="2018"/>
  <idno>http://obvil.paris-sorbonne.fr/corpus/haine-theatre/cellot_panegyrici_1631</idno>
<availability status="restricted">
<licence target="http://creativecommons.org/licenses/by-nc-nd/3.0/fr/">
<p>Copyright © 2018 Université Paris-Sorbonne, agissant pour le Laboratoire d’Excellence « Observatoire de la vie littéraire » (ci-après dénommé OBVIL).</p>
<p>Cette ressource électronique protégée par le code de la propriété intellectuelle sur les bases de données (L341-1) est mise à disposition de la communauté scientifique internationale par l’OBVIL, selon les termes de la licence Creative Commons : « Attribution – Pas d’Utilisation Commerciale – Pas de Modification 3.0 France (CC BY-NC-ND 3.0 FR) ».</p>
<p>Attribution : afin de référencer la source, toute utilisation ou publication dérivée de cette ressource électroniques comportera le nom de l’OBVIL et surtout l’adresse Internet de la ressource.</p>
<p>Pas d’Utilisation Commerciale : dans l’intérêt de la communauté scientifique, toute utilisation commerciale est interdite.</p>
<p>Pas de Modification : l’OBVIL s’engage à améliorer et à corriger cette ressource électronique, notamment en intégrant toutes les contributions extérieures. La diffusion de versions modifiées de cette ressource n’est pas souhaitable.</p>
</licence>
</availability>
</publicationStmt>
<sourceDesc>
<bibl>
  <author>Louis Cellot</author>, 
  <title>Panegyrici et orationes</title>, 
  <date>1631, rééd. 1641</date>, 
  <pubPlace>Paris</pubPlace>, 
  <publisher>Sébastien Cramoisy</publisher>, 
<biblScope>p. 297-352</biblScope>. 
</bibl>
</sourceDesc>
</fileDesc>
<profileDesc>
<creation>
<date when="1631"/>
</creation>
<langUsage>
<language ident="fr"/>
</langUsage>
</profileDesc>
</teiHeader>
<text>
<body>
<div type="book">
<head>Panegyrici et orationes</head>
<div type="chapter">
  <pb n="297"/><head>ACTIO IN HISTRIONES PANURGUS ORAT PRO HISTRIONIBUS UT IN URBEM ADMISSI ABULAS DOCERE PERMITTANTUR.<lb/>ORATIO IX.</head>
<p>Aspectus vester, Judices, non satis quietus, et frequentia populi, tantusque Concessus quantum vix omnibus spectaculis animadverti, dubitare cogunt, vobis-ne, an mihi causae hujus novitas, et judicii conditio insolentior videatur. Nam ad illud tribunal in quo de pacis otiique tum publici, tum privati perturbatoribus quæritur, eos homines stare qui in amœnissima voluptate civibus suis concilianda operam artemque suam collocant, <pb n="298"/>æquo animo ferre non potestis : et me, qui aliena persona compositis versibus quasdam animi perturbationes ementiri soleo, mutata derepente forma dicendi, de fama atque existimatione mea vere ac serio periclitari, vehementer indignor. Quid enim dici potest iniquius quam nos a patriæ sinu, a complexu parentum, ab amicorum consuetudine per calumniam extrahi ? Credo ut cum Telephum et Peleum agemus in scena, ex animo dolere censeamur. Nam quod crimen huic judicio prætexitur ? quid habent accusatores tam grave et atrox in vita nostra, rebusque gestis, cur nobis ea urbe interdictum velint, in quam Turcas, et ab ipsa barbaria Canadenses admissos esse cognovimus ? Ars, inquiunt, vestra ludicra est. Respiravi a magno metu, Judices : putabam enim ab aliquibus meorum comitum effossa sepulchra, templa violata, exhaustum ærarium, facta latrocinia, trucidatos homines, seditiones excitatas. Verum quod bene feliciterque eveniat, non mores nostri, sed fabulæ ; non vitia, sed ludi ; non cœnarum deliciæ, sed scenæ oblectamenta contra majorum institutum præter omnium consuetudinem suspensis omnibus, et rei novitate perterrefactis, in judicium pertrahuntur. O temporum sanctitatem quæ de jocatione quæstionem constituunt ! o morum gravitatem quibus lusio capitalis est ! o Censores Craffis, et Catonibus severiores qui ridere plusculum, aut ludere, non mitius notandum putant quam parricidii crimen et peculatus ! Ars igitur vobis nostra non placet : quis ejus turpitudinem vobis renunciavit ? quis theatra oratione depinxit ? quis tragœdias <pb n="299"
            />recitavit ? nam ad eas non convenitis, homines Musis omnibus et Gratiis inimicissimi. Quæ est autem indignitas cæcos de coloribus judicare velle, et quod publico loco, patente theatro, in solis hujus luce et conspectu, frequenti honestissimorum hominum corona factum oculis usurpare nunquam dignamini ; flagitiosum et impium proclamare ? atque illam ipsam injuriam et dolum iniquissimum quo nos circumvenitis, qua oratione prosequar, dum me a scena, in qua possum fortasse aliquid, in forum extrahitis, ubi regnare solet eloquentia illa quam in concionibus adversum nos exercetis : ut umbraculis assuetum hominem ad pulverem vestrum solemque fatigetis. Æquum-ne est, et bonum provocari ab iis qui ætatem in studiis literarum contriverunt, hominem de imperitorum plebe ? ab disertissimis viris, qui declamandi in cæteros studium nullo unquam tempore intermittunt, eum qui ex commentario tantum sapit : cui, postquam præscriptam carminum seriem memoriter pronunciaverit, silentium imperatur ? Scio equidem apud Cannas id ab Annibalis calliditate profectum, ut Romanorum ora ad solem converteret : non dubito quin loci captandi consilium in Imperatore primum esse debeat, et armorum commoditas sit prærogativa victoriæ. Itaque mihi erit iniquissima conditione adversus exercitatos istos gladiatores et robustos veteranos pugnandum nisi vestra me, Judices, æquitas et prudentia sublevarit. Nolo nos in theatrum regredi, et causam ibi nostram agere : stabimus in gradu et campo ab adversariis constituto. Sed ne omnia <pb n="300"/>præoccupasse videantur, peto arma commutari, et ea abiici quibus illi ad tegendum nocendumque abutuntur, Nam si res agitur doctrina, facundia, et severo illo supercilio, quibus apud timidas mulierculas auctoritatem sibi confecerunt : quid est quod ego, homo infantissimus hac in causa sperare possim, cui si qua historiæ veteris cognitio est, totum debeo tragoediis quas ago, siqua vis exercitatioque publice dicendi, a commentitiis illis animorum in scena
            perturbationibus emanat. Aliquas esse Rhetorum præceptiones audivi tantum, quibus isti nihil non persuadeant : dialecticas captiones, et subtilem disputandi loquendique rationem, qua isti quem libet irretiunt, vidi qui reformidarent : externam severitatem et vultus tristitiam popularem esse semper existimavi. Superest igitur ut polito illo, et adventitio fuco penitus rejecto, in nuda et simplici causae natura consistamus, ea describatur a nobis sine copia et amplificatione orationis, ut de re ipsa, non de dicentium facultate judicetur.</p>
<p>Itaque ab importuna aduersariorum exaggeratione ad rem ipsam, oculosque vestros, Judices, totam controversiam traduco : vos enim sæpe summa cum voluptate fabulas nostras spectastis ; ut si cætera me deficerent, sola vestra auctoritas hominum illorum calumniam refutare possit.<note place="margin"><hi rend="i">Tria tantum in histrionibus reprehendi possunt, Personæ fabulæ, ars ipsa.</hi></note> Verum hoc jam non ago, id volo clare vobis ab aduersariis enunciari quid in ludis tragœdiisque nostris reprehendendum existiment. Certe tria tantum cogitari posse intelligo, quæ vituperii aliquid valeant admittere : Nos qui agimus, fabulas quæ aguntur : Ipsam denique artem et disciplinam <pb n="301"/>agendi. Atqui personas ipsas si sunt ab omni culpa et vituperatione remotæ, in odio esse apud adversarios, quanquam sunt humanitatis inimici, nunquam mihi persuasi.<note place="margin"><hi rend="i">Personæ si culpa carent, vituperari non debent.</hi></note> Eam igitur maculam qua offenduntur, aut a tragœdiis, aut ab earum docendarum arte oportet esse contractam. Dicant ergo vobis audientibus quid in illis reprehensione dignum existiment : date veniam interloquendi, gestio meorum Aristarchorum vocem audire, ut subito nobilem Poetarum cohortem eorum judiciis obelisque objiciam, ut vna litura clarissimorum ingeniorum monumenta ex hominum memoria deleant ; ut Sophocles Æschylos, Euripides, ut Senecas, Pomponios Secundos, ut sexcentos tragœdiarum scriptores in capitis discrimen adducant, quod Poeticæ facultatis nobilissimam partem exercuerint, coluerint, ornarint.<note place="margin"><hi rend="i">Tragœdiæ natura sua vitiosæ non sunt.</hi></note> Quid ? Dramaticam, sive actuosam pœsim accusare audeas, cujus artifices Euripidem Archelaus, Phidippidem Lysimachus, Terentium Lælius et Scipio, Melissum Mecænas, Senecam Nero, Plautum uniuersus Populus Romanus summo in honore, et pretio habuerunt ? Quid ? Fabularum scriptionem reprehendas, quæ Dionysiis Regibus Patri, et Filio, Syllæ
            Dictatori, Q. Ciceroni Consulis Fratri, Octavio Augusto, Imperii principibus : quæ Empedocli Agrigentino, Ioni Chio, Diogeni Sinopensi, Crateti, Thebano, Timoni Nicæo, Varroni Romano, sapientiæ antistitibus ita placuit, ut in ea perlibenter acrem ingenii vim, solertiamque collocarent ? Tragœdias tu politioris literaturæ hostis insectatis ? At non sanctitatis, doctrinæ, eloquentiæ dotibus <pb n="302"/>admirandus Gregorius Nazianzenus : non ejus æqualis Apollinarius Syrus, tragicis comicisque rebus nullo Græcorum inferior : non Academiæ hac ætate florentissimae, ne vetera tantum commemorem, quarum parietes dramatis illis quotidie circumsonant, quarum typographi pulcherrimos hoc in genere partus ingenii, et inter ora literatorum victuros, æternitati transmittunt. Nam quid, per Deum immortalem peccat amplius, qui agente poesi, quam qui pedestri oratione Christi patientis acerbitates, Absalonis perduellionem, Josephi pericula, Pompeii calamitatem, infelicitatem Bruti, Martyrum supplicia prosequitur ?<note place="margin"><hi rend="i">Trægicæ poeseos cum historia collatio.</hi></note> Cur facinorosius est mortem Cæsaris, casum Sejani, parricidium Orestis, et illas invidiæ fortunæque virtutem superantis vicissitudines oculis exhibere agendo, quam subjicere mentibus recensendo ? Quis Plutarchos, Thucydides, Livios, Herodotos laude et prædicatione dignos existimabit, tragicos autem poetas non aliunde, quam ab illorum fontibus scriptionis suæ materiam haurientes, in exilium extra literarum, et sapientiæ orbem amandabit ? Ad civilem prudentiam historia invitat ? at poesis magnis ad sapientiam itineribus perducit, dum ea commemorat non quæ vere gesta sunt, ab eo qui humanum aliquid sit passus, sed quæ a forti et sapiente viro geri debuerunt. Admirabiles animorum motus cum summo voluptatis sensu excitat rerum veterum replicata memoria ; at quanto magis earundem rerum non emortua lectio, sed viva ac spirans gestio, animos hominum commonet, incitat, inflammat ? cum hæc
            ita evenisse non <pb n="303"/>auribus creditur, sed oculis ; nec ut præterita exempla, sed ut pericula præsentia formidantur. Historia vitæ magistra non vana prędicatione appellatur ? at quanto firmiora ad bene vivendum præsidia a nostris spectaculis hauriuntur ? In iis edomitam superbiam, castigatas intemperantiæ libidines, damnatas avaritiæ sordes, iram atque invidiam in seram pœnitentiam et luctus inutiles conversas licet intueri. Quod si animorum perturbationibus scenam totam permiscet tragœdia, hoc ipsum agit, si Aristoteli creditis, ne iisdem procellis et fluctibus in posterum spectatores agitentur.</p>
<p>Itaque theatra aperimus ut virtutis sacraria, ut publicas probitatis scholas, ut officinam modestiæ, ut in tragœdiarum argumentis, tanquam in speculo quilibet se intueatur, et quod spinosioribus conclusiunculis philosophi, quod inanibus verborum phaleris oratores, quod frigida narratione historici vix ab hominibus extorqueant, hoc videndo persuadentur a nobis, ut boni esse velint, ut peccare reformident.<note place="margin"><hi rend="i">Tragœdiæ exhibitæ multum afferunt ad virtutem adjumenti.</hi></note> Quis enim post spectatam Belisarii exoculationem fortunæ suæ nimium tribuat ? quis Maxentio Tiberinis hausto vorticibus non discat in Constantino religionem triumphare ? quis ex horribili aut Nabuchodonosoris Assyrii, aut Armenii Tigranis transformatione modestior domum non revertatur ? audisti sapientum voces ad virtutem ducentium ? eas spreverat Crœsus quem in pyra spectasti. Gravis est tibi diuturnior parentum vita ; Chosroes parentem suum excarnificari fecerat, quem filii sagittis confossum vidisti. Nepotinis sumptibus <pb n="304"/>rem familiarem exhaurire non times ? At Imperator erat Caligula, et immensarum opum dominus, qui tamen post dilapidatum vicies ac septies millies HS. a Chærea ob libidinem jugulatus interiit. Hæc est, Judices, spectaculorum nostrorum consuetudo, hac doctrina theatra nostra quotidie circumsonant, sic juvenes instituimus, hoc fraenum adolescentiæ injicimus. Ibi explicantur consilia, quæ senes approbent : hic opum formidanda possessio demonstratur, ne divites superbiant : hic in sapientibus sanctisque viris paupertas amatur, ne inopes desperent : hic ungulæ, equulei, rotæ, ignes martyribus admoventur, ut minore incommodo cœlum emere condiscamus. O tragœdiam conscientiæ medicinam ! o theatrum culturam animi, ducem omnis officii, vitae regulam, fontem sanctitatis ! o pretiosam artem et cujuis præferendam quæ quod est in Rep. maxime expetendum, civitates ipsas, imo provincias et regna in officio continet, et ad virtutem suavissime
            conducit ! Quid habent Catones ipsi suis in exhedris melius, quid sanctius, quid humanæ vitæ convenientius ?<note place="margin"><hi rend="i">Majore cum efficientia quam sacræ conciones vitæ honestatem persuadent.</hi></note> Ad virtutem hortantur ; nos ducimus : bonorum præmia, impiorum supplicia in hac, in æterna post hanc vita cogitanda proponunt ; nos spectanda exhibemus : sanctos laudant in cœlum receptos ; nos gradus quibus ipsi ascenderunt, monstramus : imminentem mortis necessitatem denunciant ; nos facimus. Hoc tantum differimus quod illi in templis, nos in theatris ; illi inter sacra, nos per animorum remissionem ; illi serio, nos ludendo homines ad bonam frugem reducimus. Vidistis nonnunquam <pb n="305"/>quam, Judices, illorum aliquos frigere in suis illis rostris inter raros anicularum greges, somniculosorum catervas, mendicorum manipulos, quibus, quia domi prandere non licet, in templis residere non displicet : aut si paulo justiore corona nobilitati sunt, si quid vehementius dicere moliuntur, jactare cervices, ferire pulpita, exclamare, lamentari, toto corpore sudare, omni denique dicendi ratione paratragœdiari inter otiosos auditores inanissime. Quis ab illa concione melior excessit ? quis abstinuit a somno ? quis horam solidam sine tædio exegit ? quis, si tympanum increpuerit statim a templo nostra subsellia numerata pecunia non redemit ? Deus Immortalis ! quam hic diversa consessus facies, quæ spectantium nobilitas, gravitas, frequentia ? quæ audiendi cupiditas, videndi assiduitas ? quam gratum volvitur per ora murmur si quid decore gestum, polite dictum, inexpectato productum ? Clamores postulat rei præteritæ concinnitas, futura expectatio cohibet : approbare non vacat, quia audire delectat : plausum impedit ipsa plausus materia, et exultantes animi, artus subsilientes, ora hiantia soli linguæ silentium imperant. Quis hic clepsydras numerat ? quis exitum fabulæ ad quem avide properabat, non vidit invitus ? Discedunt corpora, figitur
            animus in theatro, et, quod unum superest, jucunda spectaculi recordatione voluptas anteacta regustatur. Hoc est, Judices, homines tractare, hoc est docere virtutem, non illam severo et horrido pallio metuendam, sed sua dulcitudine expetendam. Hoc moliuntur <?oxy_custom_start type="oxy_content_highlight" color="255,255,0"?>hoc <?oxy_custom_end?><pb n="306"/><?oxy_custom_start type="oxy_content_highlight" color="255,255,0"?>tæ<?oxy_custom_end?> cum honestum bonumque delectando propinant : hoc agunt scenici artifices cum integritatem morum, vitiorum turpitudinem, fraudum, et flagitiorum eventa tanquam ex tabula repræsentant. Hæc exempla sicas extorquent à furiosorum manibus : hæc rerum humanarum vicissitudo inopes a potentiorum injuriis defendit : hæc diuinæ Nemesis duritas latumias exhaurit et carceres. Vultis Judices, quis enim de vestra humanitate dubitat ? legis verba nunquam effari ? homines ad theatra mittite. Vultis flagitiosos homines scelerum suorum stimulis perfodere et cruentare ? cogite spectare tragœdias. Vultis improborum conscientiam tanquam equuleo admonere ? in nostris subselliis collocate. Videbunt parricidas terreri furiarum tædis ardentibus ; mirabuntur vigilem illum divinitatis oculum nihil latere ; produci in apertum scelera omnia, et suppliciis ex improviso subigentibus, Deo teste, revinci. Contremiscent totis artubus ad aspectum Tartarei Phlegetontis, et ferreum Rhadamanti tribunal accusante conscientia formidabunt. Tum enimvero si quid humani sensus habent et ingenii, per me licet, amentiam suam augeant, et eorum flagitia æmulentur, quorum supplicia intuebuntur.</p>
<p>**Quid est Cato ? renides ? num conturbo te qui tuis omnibus inflammatis concionibus unum alterum-ve, nimis dixi, præfero spectaculum, et in eo vim majorem ad virtutem hominibus persuadendam constituo ?<note place="margin"><hi rend="i">Si qui forte tragœdiis ad obscœnitatem abutuntur, non ideo penitus tollenda sunt.</hi></note> Subrides ? num quid mentior ? num circumvenio Judices ? num <pb n="307"/>decipio consessum hunc universum quem testem hac in causa, suffragatoremque habere non renuo ? Effare quid cogites, licet interloqui, convince falsitatis si potes, si audes hisce præsentibus. Equidem quæ sint animi tui sensa non perspicio : nisi forte cum ea quæ dixi hactenus negare summæ sit impudentiæ ; quæ pulchra, quæ honesta, quæ sancta nostris in theatris exercentur malitiose prætermittis, ut ad sordes nescio quas tanquam importuna vespa adhærescas. Id nimirum objicis quod ad ravim usque declamitare soles, obscœnitate fabularum theatra nostra contaminari. Hoc vero si, non dico a me, meisque gregalibus, sed omnino ab honestis ullis scenicis fieri, si accidere sæpius, si castas et non superstitiosas aures verbo violari confeceris, vicisti, pono arma, herbam porrigo. Sin autem mendiculi aliqui et triobolares joculatores circum fora, et compita scurrilem in modum deformati, servitiis et operis temere coactis sumptas de trivio cantilenas occinunt, ob eam tu indignitatem graves et sapientes comœdos accuses ? in artem præstantissimam refundas si quid forte nonnullorum culpa peccatur ? rem penitus ex hominum consuetudine exterminandam contendas qua pauci aliqui, et vulgo ignoti histriones abutuntur ? Pecuniam igitur ab hominum manibus excute, quæ avaritiæ scelerumque omnium seges est : arma omnia regio tolle interdicto quæ sunt furoris et invidiæ comites et administri : judicia pelle de Republ. quibus innocentes aliqui per fraudem opprimuntur. Quid ? vites evelli debere censeas si duo tibi in <pb n="308"/>agris occurrerint rustici ex vino vacillantes ? Solem e mundo
            velis eripere si necessarium sibi cæcus esse negaverit, nocere etiam luscitiosus juraverit ? Te convenio, tecum disputo, integerrime vindex sanctitatis : respondebis opinor ex animi tui sententia magne religionis propugnator : habes-ne aliquid in sacris tuis, in ecclesiasticis cærimoniis, in cœlestibus Sacramentis a fraude, a superstitione, ab abusu, a sacrilegiis tutum penitus atque alienum ? Nulli tremenda cœlo Angelisque mysteria polluunt Sacerdotes ? nulli altarium ministri sacras possessiones a piis hominibus traditas, in profanos usus, a me enim alia non audies, convertunt ? nulli quæstuosam habent rerum sanctissimarum distributionem ? Quid dicam de nundinationibus Præbendarum, de supposititiorum redemptionibus, de sacerdotiorum sectionibus, quorum sacrilegiorum tam est corroborata institutio, tam alte in iniquitate temporum infixa consuetudo, ut facilius sit templa atque aras, quam ejuscemodi dedecus atque obscœnitatem convellere. Accusa igitur quæ sunt apud nos augustissima, destrue fana omnia, et sacrificia, sacrorum antistites veta reditus annuos possidere. Absit hoc, inquis, sed abusus tollatur. Iniquissime mortalium, mysteria illa aduersum quae sine sacrilegio peccari non potest, abusu tantum sublato purgari posse pronuncias, et leve aliquod negotium ad exhilarandos homines comparatum, si gestu uno, si syllaba a paucis intellecta peccatum est, jubes ex toto funditusque deleri ? Calumniarum architecte, fingere audes in majorem privati cujusque, et ipsius reip. perniciem redundaturum <pb n="309"/>si quis paulum insolentius lusit, quam si sacra omnia sunt violata ?</p>
<p>**Non sic, inquis, sed nullibi abusus toleretur. Præclarè, nostris ergo singuli finibus circumscribamur : tu tuis sacris, ego lusionibus meis modum imponam : quid in officium meum violentus quadru plator inuolas ? malè feriate heautontimorumenos.</p>
<quote>
<lg>
<l><hi rend="i">Tantum-ne est ab re tuâ otij tibi</hi></l>
<l><hi rend="i">Aliena ut cures, eaque nihil quæ ad te attinent ?</hi><note place="margin"><hi rend="i">Corrigendæ sunt ergo quæ honestas et non superstitiosas aures possunt offendere.</hi></note></l>
</lg>
</quote>
<p>Domi cæcitas tibi est, in vicino totus oculus, totus auris, nosti etiam si quid in aurem Iupiter Iunoni dixerit. Quid ? ita sumus exscelerum colluuione concreti ut nulla apud vos habitet pestis perniciosior ? Ita sunt tragœdiæ nostræ in omni flagitiorum obscœnitate effusæ, ut in Rep. nihil sit quod priùs medicam Censoris manum postulet ? Si tu in ceruicibus nostris impositus es morum magister, ut videas ne quid Respub. detrimenti capiat, ante omnia palliatis tuis sacrificulis inijcienda est fibula, extinguendæ beneficiorum nundinæ, vindicanda sacrilegiorum atrocitas, mercatorum fraudes et periuria, vsuræ, locupletum publicanorum latrocinia, militum stupra et rapinæ, vitilitigatorum calumniæ, iudiciorum iniquitas comprimenda. In his campis gloriosè triumphabit eloquentia tua, hîc opima de magnis aduersarijs spolia reportabit oratio : tum denique ad ludos etiam nostros virgam extendet censoriam et paulò liberiorem cachinnum faciet capitalem. Quin potiùs ego iam nunc illâ te curâ et solicitudine libero, si quid rogare permittis. Nam mihi tecum priùs conueniat oportet quâm tragœdias meas verbis optimis exornem. Quid appellas <pb n="310"/>tragœdiæ obscœnitatem ? aut hoc verbum in que argumento ponis ? opinor in ludis Floralibus quos Pop. Rom. extremâ parte in Catonis præsentiâ delumbauit. Postulas igitur ut illam nudatarum meretricum proteruiam à theatris ablegemus ; facile negotium quæ nunquam spectata est eam non admittere. Num quid amplius ? nam amantium munuscula, riualium litigia, ephœborum deliciæ, coniugum oscula, Zelotyporum æstus nimis herculè delicatus es, si te offendunt, nimis infirmus, si aures vulnerant, nimis superstitiosus, si mentem consauciant. Quamquam si hac tantùm ratione aditum tibi ad theatra nostra quereris interclusum, per me licet bona verba pereant, dum tu concessum nostrum cohonestare digneris : eâ lege ut nos seria altè cothurnati, et Romanè cinctuti agamus negotia : tu contracto supercilio, corrugatis naribus, ore colloque rigido risu
            temperare promittas.</p>
<p>Sentio me, Iudices, terminos prætergressum quos mihi ipse posueram, et poëticarum tragœdiarum vtilitates consectantem, ad artem nostram quæ eas in theatris exhibet, sensim esse deductum.<note place="margin"><hi rend="i">Tragœdiarum actores poëtis scriptoribus sunt suppares.</hi></note> Sed neque Rhetorum istę partitiones quomodo tractentur scire vehementer laboro, neque illud poëticæ scriptionis genus ab actione nostrâ puto seiunctum esse oportere. Siquidem audio lucubrationes illas à sapientissimis viris fuisse tantùm olim productas, ut Dionysiarijs artificibus traderentur : atque istos sic in ijs exhibendis omnes artis ingenijque neruos contendisse, ut optimis per se operibus admirabilem gratiam et venustatem adijcerent, et quod aiunt, tabulas <pb n="311"/>benè pictas in bono lumine collocarent. Nimirum illa, honestissimarum artium parens et altrix Græcia præmijs propositis tragœdiarum scriptores et actores ad pulcherrimum ingeniorum certamen inuitabat : quorum alios iam temporum fastidia in tenebris iacere patiuntur ; alios Catonum supercilia ex vrbibus, atque omnino si possint, è viuis exturbare moliuntur. Quàm iucundum erat ex omnibus Græciæ populis conuocari spectatores : accurrere ad Panegyrim frequentissimam Reges maximos, Duces triumphales, Magistratus sanctissimos, et ipsa Philosophorum Lycea atque porticus, choragium ministrantibus ciuitatibus ipsis atque prouincijs, sedentibus iudicibus quos florem orbis delibatum meritò diceres, poëtas eo in concessu, ingeniorum suorum merces proxenetis histrionibus explicare ; auditis spectatisque omnibus voce præconis proclamari victorem eum poëtam qui absolutissimè scripsisset, histriones qui venustissimè egissent. Quis vnquam Olympionica gloriosior extitit licet eius nomine anni notarentur, et in vrbem patriam per disiectos muros eam coronaturus intraret ? hoc faciebat florens illa viris et ingenijs Græcia : sic ludebat fortissimaque pars terrarum sapientissima cum Darios debellaret, Xerxes profligaret, Siciliam,
            et Italię par tenteneret, imperaret Persidi, maria occuparet.<note place="margin"><hi rend="i">Apud Græcos magno in honore et pretio fuerunt.</hi></note> Hęc theatra frequentarunt Cimones, Agesilai, Timoleontes, Miltiades, Epaminondæ, Alexandri, Alcibiades : Ex his spectaculis magnos aduersus hostes animos hausit Themistocles : longè profectò maiores, quàm è gallorum gallinaceorum aspectu summâ cum obstinatione pugnantium. Quid <pb n="312"/>de Aristotele dicam, qui illi sapientię certamini, quod philosophum decebat, leges præscripsit ? Quid de Socrate philosophorum Deo qui assiduus in theatris fuit in quibus Euripidis tragœdiæ docebantur. Quid de Lælio Romanorum sapientissimo, qui Terentianas comœdias non vanis coniecturis creditur conscripsisse ? Vnum nominaui Romanum, cum totam in theatro Curionis et Scauri Romam spectare liceat, cum scena argentea L. Murenæ summo populi consensu Consulatum pepererit.<note place="margin"><hi rend="i">A Romanis locupletati sunt.</hi></note> Quid ? publicum non est Pop. Rom. hoc est grauitatis ipsius, de arte ludicrâ testimonium, quod Roscium tanto in pretio habuerit, ut quoties luderet, mille ei denarios diurnos assignaret ? quod Æsopus eius æqualis post illam centenariam patinam sexcentis sestertijs æstimatam, moriens filio ducenties HS. reliquit ut is securiùs margaritas voraret ? Atque id eâ in vrbe factum est in quâ Regulus agro suo villicum sine Senatu prouidere non potuit : in quâ Cato censor seruo vno, equo vno, eoque non toto vsus est. Repertæ sunt et Pantomimæ foeminæ quæ decies sestertio nupserunt in eo imperio in quo defuncti Tuberonis vxor fundum quem vnum habebat, vendidit ut dotem reciperet : Cn. Scipionis filiæ dos à Senatu numerata est : in quo homines post dictaturam et Consulatum, nisi bubulci fierent, angustiâ rei familiaris premerentur. Deus sanctè ! vbi viuimus ? apud quos versamur ? in quæ tempora deuenimus ? Romana Resp. virtutis et sapientiæ sedes ad miraculum vsque histriones locupletauit ; et
            nobis ex ęre à volentibus collato terni, quaterni-ue asses inuidentur : illa virtutis antiquæ <pb n="313"/>medulla Socrates, ille mortalium sapientissimus oraculi voce appellatus, ille dux et princeps, et moderator philosophorum omnium suâ grauitate et constantiâ indignum esse non putauit, quod superstitiosi nescio qui, ut Catonianam simulent seueritatem, semel in vitâ facere hodie dedignantur. Sed hunc hominum stuporem, in quem iterum inuitus relabor, in præsentiâ omitto, ut cum omnibus constet artem nostram societate, et quasiagnatione quadam cum poësi coniunctam esse, atque adeò in partem eius gloriæ et vtilitatis venire ; priuata ipsius bona, eaque rebuspublicis bene constitutis pernecessaria ex me, iudices, hoc loco accipiatis. Sic enim in eâ non modo nihil vituperatione dignum, nihil bonis artibus legibusque contrarium esse, quod tertium proposueram, verùm etiam commodi vtilitatisque plurimùm reperiri cognoscetis.</p>
<p>Dico igitur, et certâ ratione conficio ciuitatum, prouinciarumque rectoribus artem histrionicam, si adest, studiosè conseruandam esse ; sin abest, cupidè aduocandam.<note place="margin"><hi rend="i">Ars histrionica Rebus pub. necessaria est ad otium populi fallendum.</hi></note> Enimuerò cum sic à naturâ simus instituti, ut ad assiduam mentis agitationem, et negotiorum, ut loquuntur, serietatem, acies omnis humana retundatur, et corpora ipsa continuo labore exhausta, atque exantlata fatiscant ; illud sapientissimè est à legislatoribus excogitatum ut statis quibusdam temporibus ferias imperarent. Tunc enim animo soluto ac libero, corporibus cessatione reparatis noua quædam alacritas dies profestos excipit, et nescio quâ auiditate inflammatos homines ad laboris vicissitudinem reducit. Eo autem tempore si quis existimatita <pb n="314"/>esse feriandum, ut ab omni penitùs opere, ab ipsa corporis animique delectatione cessetur : is profectò mihi quæ sit hominum consuetudo, quæ rerum humanarum natura, quæ tyrannis otij atque inertiæ nondum assecutus esse videtur. Desidebunt ergo in tenebris lustrorum ac stuprorum, aleâ rem familiarem euertent, compotationibus exhaurient, blasphemijs atque periurijs cœlum, terramque funestabunt. Inde amicorum iurgia, coniugum dissidia, furor ex vinolentia, ex furore cędes, cędibus familiarum immortales inimicitiæ ; tum publicæ dissensiones, crebræ seditiones, assiduæ omnium, ut in bello ciuili, anxietates, sacrorum direptiones, ciuitatum euersiones. Atque ut hæc non semper eueniant quæ semper timere necesse est, quàm multi malè agere gestiunt, ne nihil agant ? quàm multi perotium publicum consilia furtim ineunt otium publicum euersura ? Sunt igitur animi negotio aliquo non iniucundo, non laborioso occupandi, et eruptura in perniciem cogitata, vtaquę conclusæ, atque corruptæ, aliò deriuanda. Quo quidem inuento narrant historiæ Arcadas veteres quod essent naturâ ferociores, vti instituisse : ijsque ludis illam ciuium ferocitatem ita fuisse
            temperatam, ut aliquandiu Græco cœlo, et reliquorum humanitate Græcorum non indigni visi sint. Sed ut est ingeniorum intempestiua diuersitas, et funditus exscindi non potest naturæ vitiositas, aiunt ab eorum posteris neglectui habitam eiuscemodi mentis, corporumque exercitationem, eosque sic animis obduruisse ut totâ Græciâ execrabiles haberentur. Hic autem reuocate in memoriam, <pb n="315"/>Iudices, honestas animi remissiones, et vel vnam hâc nostrâ conuenientiorem vtilioremque commemorate. Ludos permittetis sellularios ut aleam ? at illi sunt virtutis scopuli, bonorum Charybdes, voragines patrimoniorum. Imperabitis actuosos ut pilam ut cursum, ut palæstram ? at agitatio diuturna labor est, non relaxatio ; defatigatio, non oblectamentum. Conueniant igitur in theatrum otiosi, et paucas horas in honestissimâ voluptate cum animi simul et corporis quiete collocent. Hic se totos impendent spectaculis : ibi quaternis assibus exitiabilem canis iactum rediment : hic quid agendum sit bonis, quid vitandum felicibus ediscent. Nullus ibi popinarum coquinarum que nidor, nullus comessantium discursus, tumultus ebriosorum. Silent in theatris infelicium aleatorum blasphemiæ, inuidorum iurgia, maledicta pedissequorum. In illa denique, ne iam dicta replicem, si Socrates rediuiuus intraret, Platonis sui Academiam nunquam modestiorem fuisse iuraret. Sunt hæc profecto magna, Iudices, et longè magis necessaria, quam aut capere vulgus possit, aut ego dicendo exprimere. Vos qui ad gubernacula Reip. sedetis, qui capitalia exercetis iudicia, qui paci tranquillitatique publicę pręsidetis, quò illa spectent quantum habeant momenti ad continendos in officio homines peruidetis.</p>
<p>Aliud adiungo in eorum adolescentium gratiam qui per collegia, id est seminaria Reip. liberalibus disciplinis, præcipueque rhetoricis artibus instituuntur : quas sine histrionicâ perfici non posse constans est Rhetorum omnium sententia, et eloquentissimorum virorum vsus atque <pb n="316"/>experientia.<note place="margin"><hi rend="i">Ars histrionica ad oratorum actionem perpoliendam magnopere conducit.</hi></note> Quid ais Cato ? Perij, Iudices, nisi subuenitis, ita me graui et hostili obtutu postulabat ad deuorandum. Dicam tamen quod omnes sentiunt, neque oculos illos tuos, licet rem nouam et in scenâ meâ nondum spectatam, reformidabo. Scitum est quas in dicendo partes aptę decoręque actioni, cui penè totum se debere profitebatur, dederit Demosthenes ille Græcorum Oratorum vertex : neque leuius de eâ iudicium est aut eius aduersarij Æschinis, qui ex histrione factus orator, et per id in Rep. spectatissimus, in æmulo suo male formatos gestus arguebat, quò culmen eloquentiæ nondum attigisse monstraret : aut Romanorum, ut M. Ciceronis, qui actionem esse quasi corporis quandam eloquentiam affirmat, ut Hortensij qui in gestu elaborando plus operæ, atque studij, quàm in perficiendâ posuit eloquentiâ. Sentiebant, videlicet, homines acutissimi, ipsam per se facundiam animos hominum inuadere non posse nisi eorum aures voci et pronunciationi, oculos gestui, et actioni traderet permulcendos. His instructi præsidijs torpentes excitarunt, remissos inflammarunt, oppresserunt improbos, iudices excæcarunt. Sine actione iacuit doctissimorum hominum oratio, quæ eadem in alijs adhibita quas seditiones non extinxit, quæ furiosorum tela de corpore Reip. non reuellit, quas vrbes non optimis fundauit institutis ? Iam tu mihi negare aude eximiam illam rhetoricæ partem, illam eloquentiæ vim, et animam, arti nostræ acceptam referri debere. Reclamabit statim tuus ille Cicero qui in oratore <hi rend="i">vocem tragœdorum gestum pene summorum actorum <pb n="317"/>requiri</hi>.<note
              place="margin"><hi rend="i">Id Ciceranis, Demosthenis, Quintiliani auctoritate probature.</hi></note> Docebit te literas Quintilianus qui puero quem ad eloquentiam quasi solum præparat, <hi rend="i">dandum aliquid Comœdo quoque</hi> pręcipit. <hi rend="i">Eatenus quà pronunciandi scientiam futurus orator desiderat</hi>. Audis Aristarche ? Fabius loquitur, et dubitas ? Quintilianus præcipit, et abnuis ? Rhetorum magister imperat, et contradicis ? Is qui studia per viginti annos crudiendis iuuenibus impendit : qui annos præter ea duos legendis auctoribus, qui sunt innumerabiles, dedit : qui delectus est ex omni populo Romano, ex orbis vniuersi prouincijs cui Domitiani Cæsaris nepotes instituendi committerentur : talis ille vir ac tantus cum rhetorem futurum instruit, iubet à puero scenicis artificibus operam dare : sine illâ institutione, et quasi fundamento negat firmum et stabile futurum quicquid superstruetur : Et hic nescio quis de grege nouitiorum artem totam delere, exterminare artifices, euertere theatra, histriones ab hominum societate voce deturbare publicâ, magistratuum edicto conatur, quo, si apud barbaros exularent, essent reuocandi. Quid enim, per Deum immort. potest esse pulchrius quàm si quis à Theodoro didicerit omnium quas exhibebit personarum voces sic imitari, ut non effictæ, sed natiuæ singularum videantur ? quid est admirabilius quàm edoceri in omnes se se mutare species, et ab homine vno tam multa, tam diuersa fieri actionum genera, ut multos esse possis credere, quod barbarus ille apud lucianum iurabat ? Atque hoc profectò sciuit Quintilianus quantùm ars oratoria Demostheni, et Ciceroni, quantùm isti artificio nostro deberent. Quotus enim quisque vestrûm non <pb n="318"/>meminit perdito ac penitùs suis rebus desperanti Demostheni occurisse Satyrum Mimum et paucos Euripidis aut Sophoclis versus eo corporis motu et vocis tenore pronunciasse, qui esset conuenientissimus : tum verò didicisse Demosthenem in aptâ
            pronunciatione, rerum quæ dicerentur pretium esse constitutum. Itaque ut illam assequeretur eâdem quâ cætera diligentiâ constanter et assiduè Andronici Hypocritæ præcepta audiuit, et in eius disciplinâ summus Atheniensium orator euasit. M. autem Cicero Æsopo Tragœdo, Roscio Comœdo vsus præceptoribus, quam non iam eloquentiæ solùm, verùm etiam Reip. Rom. partem non excoluit, conseruauit, amplificauit ? Alterum igitur Demosthenem pater genuit, alterum Andronicus : neque minùs Roscio debet Cicero, quàm Roma Ciceroni. Per Ciceronem Æsopus P. Clodium fregit, Catilinam eiecit, Lentulum suffocauit, Antonium compescuit. Loquentem in Cicerone Roscium timuerunt proscriptorum liberi rerum nouatum studiosi, tumultuantes in quatuordecim plebeij, Tribuni plebis auctore Cæsare crucem Senatori Romano minitantes. Perorante Cicerone cessit Roscio Catonis grauitas in causâ Murenæ, Sex. Clodij furor in domûs restitutione, iracundia Cæsaris in Ligarij conseruatione. Quam quidem artis vtilissimæ ostentationem non ab istis Rhetorum arculis, sed ex ipso veritatis sinu depromptani vobis Roscius ipse persuaderet, Iudices, si nobile ingenij monumentum non sui tantùm sęculi hominibus, sed etiam nostræ ætatis censoribus exhibere potuisset. Illum enim soimus <pb n="319"/>scriptis libris elegantibus sanè et eruditis, artem histrionicam cum eloquentię facultate comparasse. Quo in opere quid aliud, per Deum immort, efficere potuit, quàm quod nunc agimus, actione quæ tota histrionum est, omnem persuadendi vim contineri, sine eâ rabulas frigere, iacere dictionem, mutam esse ipsam, penè dixerim eloquentiam. Quæres autem eam illi mentem iniecit ? quam habuit causam operis tam pręclari animo concipiendi ? studium Ciceronis. Cicero, inquam, ipse oratorum Deus, eam homini confidentiam dedit, ut histrioniam, quam vos tantopere contemnitis, reginæ omnium, et flexanimæ orationi parem faceret. Nam dum assiduam Roscio dabat operam Tullius, non semel in contentionem vterque venit, vtrùm ille vario
            gestu, eoque commodo eandem sententiam, an hic diuerso sermone per eam quâ pollebat eloquentię vbertatem et gloriam repræsentaret. Eximium profectò certamen, Iudices, et oculis Pop. Rom. dignum ! quo præstantissima duo ingenia, non se tantùm inuicem agendo, sed ipsam quoque rerum naturam, cuius in varietate laus est præcipua, prouocabant. Quis nostrum votis omnibus in illud eloquentiæ theatrum admitti non cupijsset, in quo dicebat Tullius, agebat Roscius ; et alter in alterum veluti transfusus accipiebat à socio maximum artis suę lumen et glorię incitamentum ? Longè videlicet vtilius quàm apud Gręcos Glycera, cum pictore Pausia certabat, dispares-ne illa flores feliciùs misceret in coronis, quàm hic in tabulâ peritiùs deformaret. Et tamen (ô pessimos rerum ęstimatores oculos !) <pb n="320"/>peruenit ad posteritatem pictura quæ flosculos referebat : sui verò sęculi metas transgredi non potuit liber ad saluberrimas humani generis delicias comparatus.</p>
<p>Habet igitur multa histrionum exercitatio adiumenta ad oratorum institutionem et ad Reip. salutem multa ; quibus si quid in eâ mancum et imperfectum est, quod in rebus humanis euenire solet, tegere oportuerat ; non res leuissimas in crimen vocare, et diem ciuitati dicere quod fractum curis animum honestissimâ nonnunquam voluptate remittat.<note place="margin"><hi rend="i">Respondetur sanctorum patrum testimonijs quæ aduersus spectacula scenica produci solent.</hi></note> Nam si latet sub formæ venustate næuus articuli ; et pictores quędam in tabulis de industriâ negligunt, quò magis id quod præcipuè spectari volunt emineat : quid est causę cur omnia in theatris ad viuum resecentur, et histrionum caput ob malè curatam reduuiam in discrimen vocetur ? Atque quid sit illud quod tantopere aduersarijs nostris displicet iamdiu apud me disquiro solus : quod certè ita tenue est, ut aciem meam fugiat, si quid aliud esse dicitur quàm hominum præiudicium. Satis enim compertum habeo quantùm in recitandis aduersùm non Sanctorum Patrum testimonijs irraucescere soleant declamatores nostri : quibus, nisi me fallunt libri illi quos apud Pragmaticum depositos video, instructissimi venerunt. Sed ut sanctissimos illos fidei nostræ coryphęos, Religionis buccinatores, virtutis antesignanos summo semper in honore apud me esse volui (quicquid isti de nostrâ impietate calumnientur :) sic eorum contrà nos voces quanquam multas et graues nunquam mihi pertimescendas esse putaui. Etenim cum <pb n="321"/>illis adhuc sęculis vanissimus idolorum cultus optimam orbis partem occuparet, essentque theatra Veneri, tragœdię ipsę Dijs alijs consecratæ in quorum honorem exhibebantur, antistites sapientissimi Christianos ab ijs celebrandis abducerent, grauiter et verè pronunciabant, ad theatra non posse tum adiri, nisi per externam saltem superstitionis professionem, per cultum mali dæmonis, per fidem Christi eiuratam. Hinc illa dæmonis mulierem in spectaculo arripientis apud Tertullianum excusatio <hi
              rend="i">iustissimè feci ; in meo eam mueni</hi>. Hinc eiusdem Africani scriptoris argumentum ita colligentis. <hi rend="i">Si ex idololatriâ vniuersam spectaculorum paraturam constare constiterit, indubitatè præiudicatum erit etiam ad spectacula pertinere renunciationis nostræ testimonium in lauacro, quæ diabolo, et pompæ, et angelis eius sunt mancipata, scilicet, per idololatriam.</hi> Atque illud maximè vos animaduertere cupio, Iudices, priuatam eius interdicti causam in scenicis spectaculis nullam assignari, sed generaliter spectacula omnia ut circum, ut venationem, ut gladiatorium munus prohiberi. Hoc enim grauiter, adiunctâ etiam Stoicorum porticu profitetur author, cum negat Christianis quicquam esse <hi rend="i">dictu, visu, auditu, cum insaniâ circi, cum impudicitia theatri, cum atrocitate arenæ cum Xysti vanitate</hi>. Ex quo certè fonte prodijt illa Saluiani Massiliensis exaggeratio. <hi rend="i">In spectaculis quædam apostasia fidei est, et à symbolit ipsius, et cœlestibus sacramentis lethalis præuaricatie.</hi> Quæ dicta ut ab illis auctoribus prodita sunt vobis omnifide quantùm memoria suggerit, expono ; ne quid de eorum sensu, aut dissimulare tacendo, <pb n="322"/>aut obscurare mutando censear. Sed hęc quantùm à sęculi nostri moribus abhorreant quis non videt, cum religio Christiana toto orbe propagata vanitatem ementitę diuinitatis exclusit ? nullę iam Dijs arę extruuntur, nulla idolis sacra fiunt, ludi celebrantur animi causâ non superstitionis. Cessatilla Cypriani querela. <hi rend="i">Quod spectaculum sine idolo, quis ludus sine sacrificie, quod certamen non consecratum mortuo ?</hi> Itaque cum id aut solum, aut potissimum in theatris accusarint Ecclesiæ optimates, luce meridianâ clariùs apparet ipsos ita suorum temporum censuram exercuisse, ut nostra penitùs non attigerint. Iaciant igitur, et immittant in nos telum illud quantumlibet aduersarij, non peruenient ad famam et existimationem nostram nisi forte ut suo illos ferro
            vulneremus. Nam illud ipsum, Græcos mortalium sapientissimos, Romanos omnium grauissimos in humanis ritibus nihil inuenisse post sacrificia et hecatombas augustius sanctiusque quo Deos, ut aiebant, immortales colerent, et placarent, quàm scenica spectacula : nonne apertè declarat quam exaggeratam de illis opinionem imbibissent ?<note place="margin"><hi rend="i">Græci et Romani post sacrificia nihil habuerunt spectaculis scenicis augustius.</hi></note> non enim hic quæritur quàm veros Deos colerent, sed quàm sanctè et syncerè quos pro veris habebant, adorarent. Nullum ergò fuisse publicum et solemne sine ludis sacrificium in funeribus clarorum virorum in supplicationibus, in triumphis, in lectisternijs adhibita theatrorum spectacula, in vrbibus, in oppidis, inter publica et necessaria ędificia non magis aras quàm scenas non priùs templa quàm theatra fuisse numerata : et hæc à Græcis inuenta et exculta, à <pb n="323"/>Romanis auidè arrepta, et studiosè conseruata quis sine admiratione spectaculorum audiuit ? quis legit sine approbatione theatrorum ? Nemo iam mihi Athenienses recenseat, apud quos histrioniam fecisse fuit gloriosum : nemo Ciceronem Roscio patrocinatum, theatrum à Pompeio, et Augusto extructum, spectacula regionatim à Cæsare exhibita per omnium linguarum histriones, Publium et Laberium mimos spectante populo vniuerso ab eodem Cæsare equestri donatos annulo, et in quatuordecim sedere iussos : et id genus sexcenta commemoret : sunt enim illa priuatorum iudicia, quorum leuior est auctoritas, quando communi gentium omnium consensione, sine lege, sine imperio, sine edicto, id est, naturæ ipsius voce spectacula scenica recepta, stabilita, confirmata fuisse monstrantur.<note place="margin"><hi rend="i">Naturæ ipsius voce spectaculæ probata sunt.</hi></note></p>
<p>Et vos in eandem venire sententiam dubitabitis ? Iudices, plus apud vos ponderis habiturum est Agelasti vnius interdictum, quàm tot Regum et Imperatorum, tot Senatorum et Philosophorum, tot populorum atque nationum conspirans voluntas et consuetudo ? An dum theatrorum saxa loquantur, expectatis ? hominum consentiente auctoritate contenti non estis ? at clamant illa se omnib<hi rend="sup">9</hi> sęculis quasi ludum virtutis et scholam modestię patuisse : apud se ciuiles ferias et in integrâ, innocente, religiosâ hilaritate positas, magistrorum suorum artem Reip. conuenientem, iuuentuti necessariam esse : versari in aulis Regum in oculis magistratuum : non minus animo concepturum scelus antiquitate teste, qui theatra euerterit, quàm Xerxem, qui templa, qui aras, qui delubra <pb n="324"/>Græciæ disturbauit. Habeant sibi et musis suis Catones melancholiam suam, cur ciuitati vniuersæ voluptatem inuident ? cur bonum quo ipsi frui nolunt, omnibus subtrahere moliuntur ? Et hoc vestrâ voce, Iudices, fieri posse sperant bipedum stolidissimi, si nesciunt ; impudentes, si cogitant tribunal hoc vestrum aram esse iustitiæ, sacrarium legum, propugnaculum innocentiæ. Vestram æquitatem reis solis scopulum esse ; bonis autem ciuibus portum, anchoram calumniarum turbinibus et tempestate iactatis. Non petimus ali in Prytaneo, quod non meliùs de humano genere meritus Socrates, flagitabat : non ambimus magistratus et legationes, quibus infulis histrionum claros Græci rerum omnium æstimatores scientissimi decorarunt. Liceat tantùm per vos in aris et focis nostris habitare, in sinu parentum, in complexu amicorum, in consuetudine ciuium viuere : interim castissimæ voluptatis officinam aperire, et agendo tragœdias efficere ne otiosi ciues nihil agere, ut negotiosi aliquando nihil agere videantur. Hoc ordines vniuersi expectant, hoc à vobis cum ciuibus postulat peregrina iuuentus, cui hâc vestra sententiâ et ludum dabitis ætati necessarium, et disciplinam olim reipublicę profuturam.</p>
</div>
<div type="chapter">
  <pb n="325"/><head>MODESTINUS PROLATARUM CONFUTATIONE RATIONUM HISTRIONES CUM FABULIS SUIS PROCUL AMANDANDOS ESSE DEMONTRAT.<lb/>ORATIO X.</head>
<p>Sæpenumero cogitanti mihi de histrionum licentiâ venit in mentem optare ut aliquando daretur ille consessus, apud quem virtutis et modestiæ causam agere, et de totâ spectaculorum proteruitate ex animi mei sententiâ disserere liceret. Sic enim existimabam, sic mihi persuadebam alios temporis fallendi gratiâ tanquam delectabile negotium, alios exemplo tanquam rem indifferentem theatra frequentare, et id ab vtrisque ex veteri consuetudine potiùs, et more pristino fieri, quàm prudenter atque cogitatò celebrari. Quæ quidem <pb n="326"/>inconsiderantia si alicuius hominis oratione graui et liberâ edoceretur, si hoc à se impetrarent homines, ut per otium animo quieto, solutoque rationum momenta ponderarent ; sperabam equidem et errore suo, et magistris ad peccandum damnatis, tanquam ad aspiciendam veritatis lucem posse reuocari. Horum alterum singulari Dei beneficio mihi hodiernâ die obtigisse video ut vobis sedentibus, Iudices, ut audiente infinitâ hâc coronâ, quæ ad istud iudicium accurrit, quæ sunt olim à me contra scenicorum artem cogitata proponam. Alterum erit æquitatis vestræ, prudentiæque conficere ut orationem meam, et eorum qui post me dicturi sunt, cum omni diligentiâ et accuratione perpendatis. Atque id quod aliâ in causâ vehementer reformidarem, mihi hoc loco accidisse gaudeo, ut erectos ac suspensos animos vestros docta sanè ac diserta Panurgi huiusce reddiderit oratio, qui licet infantiam imperitiamque suam non semel excusasse visus sit, in ijs tamen quæ ad causam facerent inueniendis, solertiam ; in enunciandis facundiam ; in agendo artem ipse suam omnibus patefecit. Arguant fortasse iuuenes isti Rhetorum filij quod in aliqua orationis parte non satis ex decoro impudentiùs egerit ; neque quid grauitas vestra, quid dignitas huius consessus, quid causæ magnitudo postulet, animaduerterit. Non est enim ita ut arbitraris Panurge, aliud est inscena Aiacem, aliud in iudicio reum agere, aliud collectam otiosorum turbam fabulis, aliud grauissimos iudices
            rationibus mollire : hoc ferre homines in regno tuo coguntur ; in foro, in subsellijs, apud tribunal non solent. <pb n="327"/>Neque minùs contra maiorum instituta fecisti cum occupato priore ad dicendum loco, in hoc iudicium non ut reus, sed velut accusator irrupisti. Sed nimirum, licet consilium tuum dissimules, video quò tendas : qui prior diceret, eum existimabas non parum sibi præiudicij ad hoc iudicium comparaturum. Itaque eorum more qui cum valentiore aduersario congrediuntur, cum impetum meum sustinere non posse prospiceres, mihi cauendi necessitatem imposuisti : ut qui paratus ad accusandum veneram, mutatâ derepente iudicij formâ in responsione de gradu deturbarer. Quæ conditio, quanquam est insolens et iniqua, sic admittetur à me, Iudices, ut in hoc certamine arma illa quibus ad tegendum instructus apparebo, etiam ad nocendum sumere permittatis. Neque enim æquum, bonumque fuerit occupari me totum in euellendis gladiatoris istius telis, nisi referire aliquando liceat : et cum pręparatam domi accusationem abiudicem, atque repudiem, necessarium est ut saltem ab hoste arma accipiam, si pugnare volo lacessitus. Quod non potiùs causæ fiducia mihi persuadet, quam vestra, Iudices, humanitas et prudentia, qui dicentem illum auerso sępè vultu exhorruistis : ut facilè appareret, vos eius phaleras ad populum remittere, et apud aures tam eruditas malè mendacia venditari. Et certè si tantùm à doctis et sapientibus viris eius audita vox esset, deplorata iam foret theatrorum causa, et iste aut ut fraudulentus calumniator, aut ut iniquus pręuaricator literam suam in fronte gestaret. Sed abusus est vestris auribus dum seruit plebeijs ; et qui in hoc consessu fraudes suas ab alijs detegi per ignorantiam <pb n="328"/>non posse existimat, ab alijs propter humanitatem non debere confidit, veritatem prodit apud sapientes, ut eam penitùs à populimente deijciat. Quam audaciam cum sit è vestra dignitate, reque publicâ, teste populo ipso reuinci, idque à me non tacitâ
            neque obscurâ voluntatum testificatione requiratis : non permittam fidem hâc in parte meam desiderari, quin, ut occurret occasio, tabulis etiam in medium prolatis eius mendacia diuulgentur.</p>
<p>Atque ut incipiam pedem conferre, quęrit Panurgus quid difficiles morum magistri in tragœdijs suis, quid in arte histrionicâ, quid in se sodalibusque reprehendant ? Suorum quidem innocentiam in tuto esse non dubitat : Histrioniam verò quasi ex alterâ parte respondere poëticæ facultati, et duo esse peregregia humanæ vitæ ornamenta proclamat : fabulas denique meram esse philosophiæ medullam, earum autem exhibitionem sacris concionibus longè præferendam contestatur. Quæ quàm vera existimet, non habeo dicere : certè vobis persuasisse sibi persuadet, et etiamnum in sinu gaudet, quia inter orandum oculis sæpè emissitijs in imâ coronâ reperit qui sibi arriderent. Ego verò, quamquam interpellare lætitiam inurbanum est, ne me tamen inter suffragatores suos enumeret, pręcisè respodeo me in arte nequitiam, in fabulis obscœnitatem, in personis infamiam, vbique turpitudinem, nullibi pilum probitatis inuenire. Quæ omnia iam vobis cognita atque perspecta, Iudices, pro vestrâ in omnes benignitate, et in Remp. charitate, oro atque obsecro patiamini multitudinem edoceri : ut cum grauem in histriones sententiam pronunciabitis, de rei ęquitate nemo dubitet ; <pb n="329"/>neque vllus in posterum è ciuibus veritatis ignoratione ad amorem spectaculorum abutatur.<note place="margin"><hi rend="i">Ars scenica apud Atticos ab ebriosis inuenta, et ex maledictis conflata.</hi></note></p>
<p>Et ut ab arte initium dicendi faciam, à quâ velut ab impurissimo fonte in personas et fabulas, omne dedecus flagitiumque promanat ; eius originem, si placet, et incunabula considerate : tum ut spero statuetis ita esse ipsi à naturâ insitam fœditatem ut nullâ hominum adulatione celari, nullâ histrionum industriâ deleri posse videatur. Sic enim accepimus rusticos veteres, non eos quos ab aratris et ligonibus ad prætextas et fasces Romani euocabant, sed facetos, et dicaces Atticos per vindemias feruente musto, spumante cuppâ, labris vuarum succo, genis fæce apprimè purpuratis, conuicia inuicem iactitasse ; tum post multiplices choreas, per pagos et κώμας (vnde et Comediæ nomen) discurrentes, obuios quosque lepidis illis et bonis dictis impetijsse. At non diu in agris et rusticorum magalibus morata est illa licentia, sed quod in torcularibus casus inuenerat, id in vrbibus inuentum excoluit industria. Nam ut pessima facile proserpunt, inuasit vrbanos adolescentes ea maledictionis dulcedo, et arte quadam rudi iocos illos scriptitarunt : deinde velut confirmatis viribus, maiore hominum frequentiâ, promptiore audaciâ proruperunt in satyras : nec vllum licet prudentissimum, licet ciuitatis principem intactum reliquerunt. Itaque concurrebant ad histrionum theatra quasi ad conuiciorum officinam qui suam profuderant famam, alienæ imminebant ? venalem histrionum vocem, et stylum contumeliosum sibi adiungebant improbissimi quique ut in aliorum existimationem <pb n="330"/>nullo suo periculo eò confidentiùs sæuirent, quò tutius atque occultius. Deus sancte ! quàm indignum erat applaudente populi fæce turpissimorum ganeonum vocibus, grauissimos et sanctissimos principes Pericles, Alcibiades, Pisistratos, Socrates, Thrasybulos lædi atque infamari, proponi spectanda omnibus ficta vitia, quæ si vera essent, tamen priuatis parietibus cęlari debuerant. Hæc tempora nascentis Comœdiæ tanquam scopulum cautè vitauit aduersarius, ne cogeretur agnoscere eam, quam velut filiolam suam
            osculatur, apud impudentes rusticos, inter dolia prognatam, ex ebrietate atque maledictis concretam incredibili audaciâ et importunitate in vrbes irrupisse : designasse adinfamiam præstantissimos ciuium, et ea recitando edocuisse flagitia quæ se tantorum virorum auctoritate non difficile tuerentur. Memini tamen audire me alios spectaculorum patronos qui originis suæ turpitudinem inuerecundè, ut omnia publicarent : eius inuentionis venustatem, apertæ reprehensionis vtilitatem commemorarent : indignarentur homines ea facere ausos quæ audire non sustinerent. O censores graues ! ô sanctos morum publicorum castigatores ! adeone cor cum fronte perdidisse scurras petulantissimos, Balliones flagitiosissimos, ut fæcibus ori inductis migrarent subitò in nouos Solones, et viros integerrimos notarent, omnium conuicijs exponerent, infami digito monstrarent ? Itaque cum alia multa, tum illud iustissimè instituerunt Græci, in Satiricos illos histriones, qui, ut ait ille, nuditate nominum abusi plurimùm vitia carpebant, <pb n="331"/>plus homines, ut impudentissimo latratu abstinerent, et vel inductis, vel mutatis nominibus, vitæ communis vitia non tam verbis reprehenderent, quàm actione.<note place="margin"><hi rend="i">Reprehensionis specie vitia docentur in Comœdijs.</hi></note></p>
<p>Sequitur ergo quasi altera ætas comœdiæ, quæ à sui exordio non leuiter alienis aspersa est maculis, sed in omnium scelerum luto totius corporis vestigijs volutata : simillima torrentibus, qui omnia cuiusque modi rapiunt, et cum cloacas atque compita perpurgauerint, eorum sordibus inquinatissimi feruntur. Atque vtinam fecisset Deus Immortalis ut aculeum illum aut nunquam sensissent Græci, aut primo quod inflixit vulnere extraxissent ! Utinam non Eupolim tantùm, sed et vniuersam cum illo Comœdiam à quâ sæpè in infamiæ voraginem demersus erat Alcibiades, vno impetu oceani vorticibus obruisset ! non tot inde scelera hominum vitam, non tot calamitates Rerumpublicarum status, non tot vindictæ diuinæ fulmina orbem vniuersum pessundedissent. Hâc enim licentiâ ad omnes libidinum impuritates abusi Dionysiaci artifices, quas continentiæ strages, quas castitatis cædes non ediderunt ? vbi sæpiùs exposita scorta, vbi licentiùs redemptæ meretrices, vbi inuere cundiùs audita verborum propudia, quàm in theatro ? Ignoscite, Iudices : plura quæ sentio liberè proferre non possum : licet enim rei indignitas à me si exponeretur, iracundiam vestram excitatura esset ; mihi tamen verba subtrahit verecundia, et tribunalis huius sanctitas solâ rerum flagitiosissimarum commemoratione non contaminanda. Equidem Græcorum hoc loco magnoperè requiro prudentiam, qui se bonorum <pb n="332"/>virorum officio satisfecisse putarunt si nomine ciuium scenicis interdicerent, vitiorum repræsentationem concederent. Nam ut est oculorum quàm aurium sensus acrior, atque acutior, et mentem ab oculis euocare difficillimum est, et flagitia cùm naturæ vitio faciliùs in animum irrepunt quàm virtutes, tum per oculos quasi fenestras expeditissimas blandissimè sese insinuant. Itaque licet disciplinæ artesque omnes auditu commodè percipiantur ; in vitiorum tamen, ut sic dicam, doctrinâ principem ad intelligendum locum iure suo visus obtinet. Hinc illa pessimi vis exempli, et perquam efficax praui documentum mala actio
            multis videntibus perpetrata. In quo illud etiam lugendum animaduerto, scitè pictam in tabulâ deformitatem mirari nos, et ridere monstrosum hominem ore distorto, pendente linguâ, fluentibus buccis ; qui tamen eius similitudinem speciemque gerere velit, reperiri neminem : cum è diuerso morum turpitudinem, quod portenti genus longè perniciosius est, spectatam in alio sic amari videamus, ut eius imaginem plurimi homines in vitâ suâ deformare non dubitent. Quid quod in his ipsis theatris aurium sensus, quanquam hebetior, asperum nihil et iniucundum pati potest : oculi nihil alienum respuunt ab honestate ? Nam histrio si vnâ peccauit syllabâ exsibilatur, atque exploditur : si subsilijt indecorè, si digitis turpiter micauit, si ad aspectum meretricis expalluit, acclamationibus celebratur. Id verò non semel expertus est Euripides tragicorum poëtarum grauissimus, qui cum ex personę, quam inducebat, decoro Iouem se neque <pb n="333"/>scire quis esset, neque an esset vllus laborare, scripsisset, tumultum populi, cum talia recitarentur, exortum non prius sedauit, quàm blasphemos illos versus obliterasset. Aliâ quoque in Tragœdiâ cum Bellerophontes immensa quædam de pecuniæ diuitiarumque laudibus prædicaret, consessus vniuersus contra carmen et recitatorem exsurrexit : neque erumpens seditio ante composita est, quàm prosiliret poëta ipse in publicum, et illum auri admiratorem auaritiæ suæ pœnas daturum extrema fabula promitteret. Hęc ergo Græcorum nonnulli æquis auribus accipere non potuerunt, et apud alios, fortasse et eosdem, apud Romanos quoque haud paulò grauiores comœdorum partubus, histrionum subagitationibus, nudis floralium meretricibus nemo reclamauit. Nisi forte id in laude ponimus quod semel præsente Catone Pop. Rom. ab illo propudioso aspectu sibi abstinentiam imperauit. Atqui si benè et honestè scorta nuda in scenam, in oculos omnium producentur, quidni coram Catone ? sin autem id fit virtute profligatâ, prostratâ pudicitiâ, honestate prostitutâ, cur
            etiam illo absente ? Catonem timuerunt, et cœlum conscium, et vindicem Deum non timuerunt. Atque hæc contra oculorum sensum pro auribus non disputo, quod existimem nullum castitati vulnus à verbis versibusque apud Comœdos esse metuendum. Scio enim quàm altè voces prætextatæ in animum descendant, quâm firmiter ad memoriam adolescentium libidinis ista fax adhærescat, quàm multis exitio fuerit ea audire in theatris, quæ posteà domi regustarent, quæ in familiarium consuetudine <pb n="334"/>referrent, quæ in lupanaribus exercerent. Sed Histrionum quam ipsi industriam, sapientes impudentiam appellant, à Poëtarum scriptione discretam esse monstrare volui, ut cum incunabula comœdię in rusticorum comessationibus deprehenderitis, robustiorem ætatem in edocendis flagitijs positam fuisse intellexeritis, verum iudicium de artis ipsius sanctitate, et præclarâ vtilitate feratis. Verùm cum ad gestus accesserunt verba, cum vtroque sensu præsentium verecundia tentatur, cum collatis viribus hinc Poëtæ, inde Histriones hominum castitatem oppugnant : quæ lorica constantiæ tam est fidelis ut illo cupidinis telo non perfodiatur ? quæ virtutis arx tam est altè ędificata, ad quam ignea veneris sagitta non perueniat ? quæ sanctitatis munitio tam est inexpugnabilis, quam duplex ille aries non labefactet, perfringat, euertat ?</p>
<p>Laudas hîc mihi tu, noue Rosci, Poëticam facultatem.<note place="margin"><hi rend="i">Histrionica recitatio à facultate poëtica penitùs seiuncta est.</hi></note> Quid ad te ? quid est affinitatis arti pulcherrimæ cum lutulentâ tuâ actione ? videlicet cum in arte tuâ laudabile nihil occurrat, mutuum sumis è vicinâ. Geographorum hoc est, quos patriæ paruitatis suppudet, quando sola in tabulâ describenda est : confines circunquaque adijciunt populos oppidò liberaliter, ut in eadem membranâ Rhenus fluat et Tamesis, et vnus oculorum coniectus Parisiensem Luparam, et Romanum Capitolium annotet. Ita se magnos autumant magnitudine vicinorum. Quanquam quæ illa vicinia est ? quam parum attinet ad poëticen recitatio ? quàm est extraria ? Dramata, collocutiones, diuerbia quota pars poëseos sunt ? Et istis quoque <pb n="335"/>necessariam esse pronunciationem Histrionis Aristoteles negat, quia sine illâ vult placere lengentibus : et totum scenæ apparatum, machinas, modos musicos et id genus alià extrinsecùs ascita minimè artificiosa videri pronunciat. Importunâ quin etiam actorum contentione coactos affirmat Poëtas natiuam tragœdiæ venustatem detrahere, et vltrà pręscriptos à ratione terminos ad maiorem iustâ producere granditatem. O germanos Poëtarum Histriones, qui fratres coegerunt crescere ut claudos exhiberent ! ô vicinam Poëticę Histrioniam, quę afflatu suo tanquam pestilenti sidere totam eius formam obscurauit ! Quod si operam tuam Tragici, Comicique ut perfecti sint, reformidant, vide quo te iure in nobiles Epicorum, Lyricorum, Elegiacorum cohortes inferas atque intrudas. Omni prędicatione dignam poësim prositeris. Assentior : et quando te minùs peritum esse putas, si vis alio die de eius laudibus ex me audies, etiam resectis ijs quæ in alteram partem probabiliter dici solent. Sed Poëtas efferri audies sanctos, graues, innocentes : illos quodam afflatu quasi diuini furoris inflammatos, non fractos et molles, non impudicos et effœminatos et planè tuos, qui Mineruam suam
            constuprarunt, Musas prostituerunt, Parnassum vestigijs libidinum fœdauerunt. Fabulas probari audies, non Plauti Bacchides, Eunuchum Terentij, sed Sophoclis tragœdias et Euripidis, quarum argumenta sint humanę vitæ documenta, singuli versus singulę sententię : quas qui spectauit, ut Socrates, incitetur ad philosophandum, qui legerit, ut Alexander ab Homero totum Regis officium, ut L. Lucullus ab historicis munus imperatorium, <pb n="336"/>sic iste ex ijs libris artem benè viuendi condiscat. Sed vereor ut palato tuo insulsa videatur illa laudatio qui iocis parasiticis, salibus meretricijs, amatorijs pulmentis scenam tuam soles conspergere.</p>
<p>Hoc sibi in more institutoque positum significauit, si attendistis, Iudices, cum simplicitatem nostram irrisit, qui venereos illos scrupulos non admittimus, et omnia quibus castitas deflorescit, ut canem et anguem euitamus.<note place="margin"><hi rend="i">A Comœdijs nunquam ab est obscœnitas et turpitude.</hi></note> Hoc palam profitentur emissarij theatrorum amatores, qui tantoperè ad istorum fabulas adhinniunt, eas non amari, in quibus non amatur, non placere spectatoribus, in quibus nulla puellę forma placet actoribus : et si quando sui propositi oblitus poëta histrionicus serij et grauis argumenti tragœdiam vendidit, eamque isti egerunt, friget scena ; quoniam in ea caro putida defuerit, nisi elegantem mimum adijciant pro tragematis et bellarijs ut illecebram turpitudinis, otij inutiliter positi corollarium, libidinis appendicem. Hanc in rem mulierculas circunferunt, quarum non minùs domi pudicitia, quam intheatro forma publicatur : quę intrà priuatos parietes suos exercent amores ut in scenâ penitùs ad viuum alienos repræsentent. Hę sunt virtutis scholę quas tu, Rosci, tantoperè prędicabas : hę pręlectiones tanto interuallo sacris concionibus anteponendæ : hi ludi casti atque innocentes rebusp. necessarij ; hi denique magistri sanctitatis. O cœnum ! ô sordes ! ô ciuitatum propudium ! labes iuuentutis ! non satis efferuescebat illa, antequam hę nouę faces subderentur ? non poterat pręceps in flagitium ruere nisi illud tam facili methodo perciperet ? Proh Deus Immortalis, potest-ne plausibilior doctrina maiore cum efficientiâ demonstrari ! ô gymnasia ! ô perditos Gymnosophistas ! libido claro <pb n="337"/>meridie, patente domo, titillante sensu, approbantibus omnibus per oculos et aures in animum introducitur, incidit flamma in idoneum fomitem, alitur voluptate, tegitur recordatione, augetur consuetudine ; quod incendium, Iudices, quam morum perniciem, quam famę, opum, corporis ipsius ruinam peruidetis ? Sperate vtiles in bello milites, in curiâ senatores,
            integros in tribunalibus iudices, sanctos sacrorum pręsides, fidos principibus, commodos Reip. ciues, si in tali eos scholâ educatis. Hoc enim profiteri omnes cogimur vsu rerum et experientiâ edocti, animo per libidines corrupto nihil altum inesse.</p>
<p>Vidit hunc scopulum aduersarius, et euitatum credidit illâ veteri et decantatâ responsione, obscœnitatem paucorum culpâ in theatrum irrepsisse, tolli posse facili negotio ; debere certè, quando id vnum graues et honestos oculos offendit.<note place="margin"><hi rend="i">Obscœnas fabulas non edere sæpè sed frustræ promittunt histriones.</hi></note> Hoc cum fingeres, Panurge, non animaduertebas tentari à te patientiam iudicum qui vultu auerso, fronte contractâ, indignantium gestu si quid sapis tibi dicebant. Quę, <seg>malum !</seg> ista est inueteratę turpitudinis excusatio ? quandiu rancidam cantilenam plani isti nobis occinent ? quod semper pollicentur, quod millies iam factum putauimus, ne semel quidem fieri potest ? Sexto quoque mense nos inuisunt, primo aditu in vrbem propositâ tabulâ publicè, priuatim per domos nobis recipiunt facturos se ut ciuium verecundię consulatur : non esse de illorum grege qui pudicitiam quęstui habeant : in basilicâ Burgundâ Regi et aulicis iucundo fuisse spectaculo : quid plura ? binas aut ternas principio exhibent magnificas et ab omni voluptatis lenocinio satis expurgatas, quibus cum irretita fuerit hominum etiam optimorum curiositas, redeunt denique ad ingenium et <pb n="338"/>sub extremum eò nequiores fiunt, quo diutius perditę consuetudinis torrentem continuerunt. Ita non incautos illudunt, et probitati nostræ insultant eam expugnando. Quod si paucorum id vitium est cur omnes sic viuitis, sic agitis, sic fallitis ? Si corrigi debet certè potest Itaque corrigatur : quoties promissum est, quoties iussimus ? corrigatur : tum demum liberos ipsi nostros manu in theatrum deducemus. Id si fieri non potest, impudenter spondetis : si potest flagitiosè recusatis : vtrunque vobis vrbe nostrâ penitus interdicit, Mihi quidem vestra hæc querela, Iudices, quâ parte vos sępissimè falli doletis iustissima semper visa est. Si tamen ipsi nequitiæ honesta potest prætendi defensio, nego solos in culpâ esse histriones, qui id non faciant quod
            facere, nolunt : sed vos etiam aliquantùm illâ aspergi maculâ qui tamdiù speraueritis id eos facere velle quod omninò non possunt. Nam ut illę quondam simiæ in puerorum morem comptæ et ornatæ naturam suam tamdiù dissimulare potuerunt, dum nuces in theatrum coniectæ sint : sic isti honestæ formæ artifices, vbi plusculum lucri olfecerint, sponte, atque ipso quasi naturę impetu, in turpissimas bestias degenerant. Non licere autem ipsis non esse nequissimis, sed ea flagitia eorum arti esse innata et in ea penitùs insita, vna mihi ratio persuadet, quam tibi, Panurge, probandam spero, quoniam et ad eam digitum intendisti, sed planè latenter : et vides me non esse ita tibi inimicum ut malitiam tuam aliò non deriuem. Scio equidem liberum tibi olim fuisse artis huius potiùs quàm probę atque ingenuæ delectum ; in quo quantùm peccaueris, hâc pręsertim ingenij bonitate, quantam oratione tuâ perspeximus, ad causam non attinet : Sed vbi semel ad illam rationes omnes <pb n="339"/>tuas applicuisti, tum fateor impositam tibi omnis turpitudinis necessitatem, et scelera tua non à te in theatrum illata, sed à theatro potiùs in te tuosque socios deriuata.</p>
<p>Quoad enim possum replicare anteacta sęcula, et artis histrionicę prima exordia recordari, semper eam flagitijs contaminatam fuisse comperio.<note place="margin"><hi rend="i">Turpitudo in comœdiæ naturâ penitùs insita est.</hi></note> Id autem non ab actoribus primum profluxisse demonstrat Atellanorum honestas : non præcisè ab ipsâ tragœdiarum exhibitione profectum esse probat etiamnum oppidorum et Academiarum consuetudo, in quibus ciues honestissimi, nobiles atque liberaliter educati adolescentes animi causâ personas sustinent, et laudabilia è sacris profanisque literis argumenta, summâ cum dignitate repræsentant. Itaque ad ipsam artem scenicorum pertinet ea M. Tullij reprehensio æquissima, quâ negat vnquam græcorum comœdias, nisi consuetudo vitę pateretur, theatris sua flagitia probaturas. Eodem refertur quod apud Romanos, quorum historia quàm Græcorum nobis notior est, monente ipsorum doctissimo obscenum à scena dictum est : quare turpe inquit, id obscenum est, quod nisi in scœnâ palam dici non debet. Hispalensis autem Isidorus diligens latinitatis indagator idem Theatrum et Prostibulum esse ait, eò quod post ludes exactos ibi meretrices prosternerentur.<note place="margin"><hi rend="i">Theatrum et prostibulum idem est.</hi></note> Quod certè nemini mirum videbitur qui cogitauerit Pompeij theatrum aliud nihil fuisse quàm gradus Veneris templo suppositos : imò vniuersè theatra omnia non alteri Deo, quam Veneri suisse dedicata. Nam si nihil turpitudinis in scenicis potiùs, quàm alijs ludis publicis esse putauerunt Romani, cum Mercurium palestræ, Circo Neptunum, arenæ Martem præposuerint, <pb n="340"/>cum theatro non Apollinem Poëtarum Deum, non Mineruam disciplinarum præsidem, non Bacchum ipsum ut Græci, sed Venerem præseferunt ? Certè indignatur Arnobius in Fioralibus ludis flagitiosas res agi, et migratum ab lupanaribus in theatra. Plautus ècontra post spectaculum meretricem promittit, quæ sine auspicibus vltrò nuptum eat. Sunt ergò theatra septa vndique et
            munita luxuriæ quasi excubijs : quocunque te vertas, ut Sirenes, sic impuræ occurrunt in spectaculis libidines : transitur à lupanaribus in theatra, â theatris in lupanaria reditur, in ipso threatro lupanari constituitur locus ad quem spectatores inuitentur. Viri illi prudentiâ et grauitate præstantes, coram filijs impuberibus aut iurare, aut turpe verbum proferre nefas ducebant, quæ palam adolescentibus præsentibus et dicere et audire religiosum putabitur ? vxorum vinolentiam (et quantùm illa ab adulterio distat ?) probatam osculo, morte plectebant : et ipsam libidinem in theatris, ipsam Venerem per oculos inmissam sine crimine habebant ? Nimirum exterminata è priuatis domibus scelera atque flagitia debuerunt in vrbe locum reperire, quo velut in sentinam, et sordium omnium receptaculum confluerent : quibus qui se vellent oblinere, conferrent eò se se alacres volentes bonis avibus : qui castis et sanctis moribus studerent, ij talis loci contactum effugerent.</p>
<p>Hac igitur dictorum licentiâ, hâc impunitate flagitiorum locorum opportunitate, adulteriorum commoditate histriones et ipsos frui, et alios vti docere, tam fuit illis temporibus necessarium, quam doctori medico artem curandorum corporum, philosopho scientiam <pb n="341"/>indagandæ naturæ, rhetori copiosè dicendi disciplinam tradere.<note place="margin"><hi rend="i">Turpes et flagitiosos histriones esse oportet.</hi></note> Nam si verè Tertullianus Theatrum <hi rend="i">propriè Veneris sacrarium, et priuatum consistorium impudicitiæ</hi> nuncupauit ; quos Antistites eiuscemodi templum, quos præsides consistorium, quos genios locus habere potuit pręter histriones ? si tragœdię, quod idem scriptis affirmare non veretur, sunt <hi rend="i">scelerum auctrices, et libidinum, cruentæ et lasciuæ, impiæ et prodigæ</hi>, eas-ne sic agere posse videntur histriones, sic gestu exprimere, domi meditari, memoriæ infigere, quę est pertinacissima praui custos, ut non illa vitia ad eorum vitam et mores adhærescant ? Id verò in hac hominum consuetudine fieri non posse declarant non tantum Demosthenis in Æschinem actiones, non Ciceronis pro Roscio patrocinium quo multum sudat magnus orator ut Comœdum vnum virum esse bonum iudicibus persuadeat : et verò id nunquam efficeret, nisi simpliciter et seriò affirmaret, tam bonum virum esse, ut eam ob rem vnus esset indignus qui in scenam prodiret : sed maximè grauissima Sanctorum Patrum auctoritas per omnes ætates ab illis Romani Imperij temporibus perpetuâ serie penè ad nos vsque deductâ, qui nihil magis in spectaculis quàm luxuriam impunitam, nihil minùs in histrionibus quàm vitę probitatem deprehenderunt. Quem ego locum non attingo, ne quid de sapientissimi viri qui peroraturus est, oratione et officio videar delibare. Et licet Christiana forte modestia effrenatam illam gentilium licentiam aliquâ ex parte compresserit ; quam amplæ tamen eius reliquiæ, quam fœda vestigia in fabulis remanserint, quotidie ad videndum inuitamur ; De
            histrionibus auco scire quæ sit hominum opinio. Et ne vllus, non dico vestrûm, <pb n="342"/>Iudices, non est enim ordo sanctissimus interrogatione contumeliosâ dignus, sed illorum quos procul stare videtis, eorum opificum qui arte sordidâ quotidie quæstum faciunt ; est-ne inquam qui filium suum patiatur inter Comœdos profiteri ? qui opificium quantum-libet humile et abiectum cum arte scenicâ velit commutari ? qui suum quęsticulum illorum lucris, laborem delicijs, tenuem supellectilem splendido choragio putet oportere postponi ! Quis autem est omnium sensus, quę vox cum prætereuntes digito monstrantur tanquam noui è Peruuio, aut Iaponiâ homines ? quis paulùm honestior à Comœdo salutatus non erubescit ? quis eius notitiam sibi honori ducit, pedem in domum inferre permittit, mensâ hospitioque dignatur ? Vagantur per oppida sine tecto, sine lare, ignotis parentibus quasi vulgò quæsiti, amicis et sodalibus è iuuentutis fæce collectis, incertis facultatibus quę in scenâ corrogatæ, in cœnis dissipantur : operam locant in leuissimâ voluptate hominibus conciliandâ, id perficiunt quinque aut sex ut summum tragœdijs vetustate rancidis, artificio impolitis, argumento lasciuis, dictione vernaculâ suauibus, quibus recitandis, actitandis declamitandis omnia vicinarum vrbium sphæristeria contriuerunt. Quæ vbi sunt exhaustę omnes, nemo quærat num quid ampliùs ? aulęa tolluntur, vasa colliguntur, ludiones euanescunt, idem alibi, idem centies reddituri. Sic in patriâ exules, semper abiecti, nunquam exclusi, vbique viuunt, nullibi habitant, amati et contempti, priuatas domos exhauriunt, tabernas meritorias locupletant ; adueniunt mendici, exeunt inopes, et quod est nouum philosophiæ genus, se ipsis suâque saturitate contenti.</p>
  <pb n="343"/><p>Iam verò illos homines hâc vitæ integritate, his morum infulis ornatos, vobis, Iudices, Panurgus hic offert, qui posteaquam vos in spectaculis exhilauerint, liberos vestros iam grandiores, <seg>et</seg> rhetoricis imbutos disciplinis, artem aptè pronunciandi edoceant, quæ cum illis nata, cum illis moriatur necesse est.<note place="margin"><hi rend="i">Falsò assumit aduersarius actionem oratoriam ab histrionibus perpoliri.</hi></note> Nam quo vos obstringetis scelere si aut eloquentiam à Rep. aut actionem ab eloquentiâ, aut artem scenicam ab actione tollitis ? Quod si aliud quidpiam quam quod ex tragicis comicisque rebus edisci potest scire debuisset, si à theatro reflectere oculos, et cœlum suspicere potuisset, si in Astrononum Manilium incidisset, iam locupletes et honestæ domus, omnes histrionibus refertæ essent : neque iam quaternos à vobis asses emendicarent sancti et graues homines, sed honestissimi quique, et publicæ rei priuatæque studiosissimi magnâ ambitione certarent, quis primus Pantomimum in familiam familiaritatemque adscisceret. Aiunt enim astrologi pædagogorum et histrionum eandem essegenituram, sub Aquario adiuncto ad Cepheum. Itaque si cœlo ipso teste, si astris consentientibus, si fatali quâdam, ut cum antiquis loquar, naturæ necessitate, et quasi cognatione coniuncti sunt cum pædagogis histriones, quidni liberis vestris pædagogos ex theatro et histrioniâ prouideatis ? Quid hic agam, nisi me docetis, Iudices, quò me vertam equidem nescio : ita mihi omnes ad effugium exitus seu veritas, seu aduersarij oratio interclusit. Negem eloquentissimos omnibus sęculis viros omne momentum in actione posuisse ? negem omnibus numeris absolutam esse histrionum actionem, plusque illos gestu <pb n="344"/>probari sæpè quàm voce ? vtroque autem aptè concinnéque vtentes ea quę dicunt si per se laudabilia sunt, efferre in maius ; si iacent, erigere, et ut vendibilia proponere ? negem histrionibus vsum esse Demonsthenem, aut Ciceronem ? vtendum præcepisse
            Quintilianum ? hæc cum pro certis compertisque habeantur, quis ferat si dixero quod mihi mens suggerit, quod ratio vehementer suadet, quod causa penè extorquet, alienam esse omnino ab oratoris facultate actionem histrionicam ; ab hâc non modò in illam nihil profectum, sed si rerum repetundarum iudicium exercetur, hanc illi plurimùm debere : denique non oratorem à Roscio, sed ab oratore Roscium didicisse ? Et tamen ita res habet, iudices, id loquuntur historiæ, id auctorum monumenta declarant. Nam actione qui præter cæteros valuit Q. Hortensius Æsopum, et Roscium frequentes habuit, auditores dicam an spectatores ? accurrebant cupidissimè ad eum causas agentem artis ludicræ Coryphæi, defixos in oratoris vultum oculo, smanus, corpus, tenebant histriones præstantissimi : quid diceretur Iudices, ipsi autem quomodo, diceretur omni animorum contentione spectabant, ut gestus in foro discerent, quibus in theatro vterentur.<note place="margin"><hi rend="i">Plus venustatis in agendo ab oratoribus histriones quàm ab histrionibus oratores acceperunt.</hi></note> Itaque per me licet, Ciceronem totum refinxerint ? solum enim quod ab Hortensio mutuum acceperant, id Ciceroni reddiderunt. Esto illorum operâ M. Tullius oratorum princeps et penè regula ad eloquentiæ fastigium conscenderit ; illa scientiæ perfectio à rege fori Hortensio dimanauit. Denique quod Tullius Roscio, id Roscius debet Hortensio. Dicet aliquis, vnde igitur Hortensius tantam rei difficillimæ absolutionem <pb n="345"/>est consecutus ? Quæris-ne quî fiat ut in omni disciplinarum genere aliqui sine magno magistrorum præsidio summâ cum laude versentur ? vnde accidat ut in ludis literarijs pueros non paucos videamus annuas in theatris exhibere tragœdias, æquali, si non maiori cum venustate quàm ludiones isti dupondij, qui tam sunt miserâ ad artem suam naturâ, ut ab eâ concinnum versus vnius gestum toto anno vix possint extundere ? Neque enim omnes Roscios esse putandum est, aut Ambiuios : Turpiones certè
            vidęmus plurimos ore sordido, manibus hirsutis et pinguibus, voce agresti, planipedes, crassipedes, qui cum stolidos agunt in scenâ, eos ipsos esse nemo peierauerit. Nescis quanta vis sit cogitationis, et impressæ in animo notionis : quàm sint aliqui à naturâ facti ad res quaslibet effingendas : quid possit improbus ille labor et industria, cui si non Hortensius, certè Demosthenes acceptam semper retulit actionem. Est enim per sanè ridiculum duobus vulsis et recaluastris ludionibus totam Demosthenis gloriam attribuere : illud ingenium quod victor apud Chęroneam Philippus exhorruit, à mimis nescio quibus arcessere : illam eloquentiam, quam aduersùs Tutores feliciter expertus, contra Midiam, Æschinem, Philippum ipsum gloriosè exercuit, in duos terræ filios refundere.<note place="margin"><hi rend="i">Demosthenem labor et industria, non histriones oratorem fecerunt.</hi></note> Nimirum balbutientem eius linguam ita soluit Satyrus ut primam artis suæ literam expeditè pronunciaret. Vocis acerbitatem mitigauit, lateri firmitatem addidit Andronicus : cum illisorum fluctuum fragores declamando superaret ; cum ore calculis <pb n="346"/>referto, continenti spiritu multos versus recitaret ; cum gestus et ipsum totius corporis habitum in ingenti speculo quæreret ; cum angustissimo in loco pendentem è lacunari hastam penè in humeros demitteret, ut vitiosum motum euitaret, nihil promouebat Demosthenes, sed quasi Sisyphi saxum versaret, instudiorum initijs semper insistebat, donec histriones duo eloquentiæ genij eum manu prehensum in illud consummatæ virtutis culmen educerent. Quod si ab arte scenicâ tam multa, tamque magna accepit beneficia, profectò crudeliter ingratus fuit, qui Æschinem tam malè tractauit : Æschines autem fustuarium meruit, qui Satyri tyronem ipse primarum partium histrio non potuit sustinere.</p>
<p>Age verò quid à clarissimis illis Athenarum luminibus didicit, si quid tandem discere potuit, Demosthenes ? Actionem inquis, quam ? oratoriam.<note place="margin"><hi rend="i">Actio histrionica in oratoribus à Cicerone non probatur.</hi></note> Audio. qualis autem illa est ? Quærendum ex oratoribus. Præclarè ? Vis ergo consuli Ciceronem, illum quem Æsopo et Roscio addictum gloriaris ? Præ illo neminem alium. Audias igitur oportet quæ sit eius in oratorijs institutionibus sententia. Sanè libenter. Atqui ille atticum oratorem cum informat, actionem in eo requirit <hi rend="i">non tragicam, nec scenæ, sed modicâ iactatione corporis</hi>. Vides nihil hic tuum, si nomen excipis, postulari. Quanquam cur ipso nomine actio tua potiùs futura est, quàm oratorum ? nisi quia fortasse virtutum tuarum caput est, oratoriarum accessio. Alio præterea libro, de toto agendi genere in Crassi oratoris personâ disputans gestum motui subijcit <hi rend="i">non scenicum qui verba exprimat</hi> : laterum inflexionem <pb n="347"/>addit <hi rend="i">fortem ac virilem non ab scenâ et histrionibus, sed ab armis, aut etiam à palæstrâ</hi>. Iam-ne sentis Rosci quàm parùm adiumenti actio tua oratoribus importet ? videtur ne tibi gestus histrionicus Demosthenem perfecisse, qui Æschinem suum defecit in concionibus ? Audes prædicare Roscium M. Ciceroni quicquam contulisse, cum hic illum audierit tantùm ut expenderet ? expenderet autem ? imo ut contemneret, ut discuteret, ut expelleret. Nam si quæras à Cicerone ; dic M. Tulli placet ne tibi actio in oratore ? vel maximè : inquiet, Ecce illam apporto, vtere. Quis tu, et vnde ? à Scenâ histrio. Apage cum scenicâ tuâ mollitie. At Roscium et Æsopum amasti. Etiam obloqueris tu ? in theatrum ludio. Aliunde hoc quam à nobis speres ? habeo vnde quæram honestiùs, ab armis, à palæstra : hinc semper ad cauendum petendumque promptus efficiar. Ita quidem ad agnatos Cicero te remittet. Sed Quintilianus luculentus scriptor ac celebris, armis et palæstrâ non
            contentus, ipsam etiam saltationem destinato ad eloquentiam puero commodiorem arte tuâ tota iudicabit.<note place="margin"><hi rend="i">Quintiliani consentiens eadem in re iudicium.</hi></note> Erubescis Panurge : mira res : vnde hic tibi color ? quid times ? quæ vox à te grauiter accepta est ? an indignaris saltationem leuissimam artem, et censoriâ Catonis notâ iam dudum condemnatam histrionicæ præferri ? an potiùs ad Quintiliani nomen exhorruisti ? at illum honoris causâ appellasti, eius auctoritatem magnoperè extulisti, ad eius testimonium quasi ad Archimedis inuentum exclamasti. Verùm scito illi ut respondeam laudatum à me. Quintilianum : neque enim possum committere ut error hic in plebeiorum <pb n="348"/>mentibus diutiùs resideat. Decepisti, Panurge, imperitos, si ex ignorantiâ quam sæpè professus es, veniam mereris : sin ex animi proposito, cum scires alia omnia sentire Fabium, eius verba decurtata protulisti, ut veritatem iudicibus surriperes ; quid expectas nisi ut te ipsi Rhetorum discipulis tradant conuicijs et sibilis verberandum ? Putasti, opinor, vir in omni literaturâ hebes ac rudis ignotum nobis auctorem quasi ex Euandri sepulchro educere, quem possumus ex memoriâ promptiùs expromere quàm tu omnium sphæristeriorum Rolandum aut Syluiam.</p>
  <p>Quare ante omnia scire te volo, quod inuitissimus iterùm audies, à Quintiliano pluris fieri saltationem arte omni ludicrâ.<note place="margin"><hi rend="i">Expenditur Quintiliani prolatum ab aduersario testimonium.</hi></note> Deinde ut fraudes tuæ et citati loci calumniæ luce et palam reuincantur : dic si potes quem in vsum adhibere velit Comœdum Fabius Quintilianus ? Pędagogum puero præfici ? Credo, qui cum Chrysippo <hi rend="i">nutrices sapientes, certè quantùm res patietur, optimas</hi> :<note place="margin"><hi rend="i">lib.</hi> 1. <hi rend="i">Instit. orat. c.</hi> 1.</note> qui ęquales inter quos educabitur puer eloquentiæ destinatus, illis nutricibus simillimos cuperet, minorem in Pædagogo probitatem requiret.<note place="margin"><hi rend="i">l.</hi> 1. <hi rend="i">c.</hi> 20.</note> Domum ergo aduocetur extemporalis doctor, institutorque pueritiæ :<note place="margin"><hi rend="i">l.</hi> 1. <hi rend="i">c.</hi> 17.</note> Quam tu Comœdi partem M. Fabio placere affirmas ?<note place="margin"><hi rend="i">l.</hi> 1. <hi rend="i">c.</hi> 19.</note> Ipsum spectaculum ?<note place="margin"><hi rend="i">l.</hi> 11. <hi rend="i">c.</hi> 3.</note> at illud cum otiosis sermonibus, conuiuijs, tesseris, somno inter <hi rend="i">ineruditas voluptates</hi> enumerat. Corporis decentem et aptum motum qui dicitur ἐυρυθμία ? at eum aliunde quàm à musicâ peti posse negat.<note place="margin"><hi rend="i">l.</hi> 1. <hi rend="i">c.</hi> 19.</note> Chironomiam, seu gestus legem ? at eam à palæstricis haberi monet.<note place="margin"><hi rend="i">l.</hi> 1. <hi rend="i">c.</hi> 4.</note> E diuerso autem <hi rend="i">manum tremulam, complodere manus, <pb n="349"/>et pectus cædere</hi>, quia scenica sunt, respuit.<note place="margin"><hi rend="i">l.</hi> 1. <hi rend="i">c.</hi> 19.</note> Vocis moderationem ad vsum orationis definitam ? at Comœdos pessimè facere arguit qui <hi rend="i">scenas tremulâ, mulieres effeminatâ voce</hi> effingant. Quid igitur, verbo vno
            gestum ac motum ? at <hi rend="i">ne omnem quidem à Comœdis peti</hi> vult, sed oratoris <hi rend="i">plurimùm abesse</hi> iubet <hi rend="i">à scenico, nec vultu, nec manu, nec excursionibus nimium</hi>. Atenim primum in paruis ingenij signum esse notat, memoriam, alterum imitationem. Certè, sed <hi rend="i">ebrietaiis vitia, amoris, auaritiæ, metus affectum</hi> imitari non permittit : quid ita ? quia neque <hi rend="i">oratori sunt necessaria, et mentem pracipuè in ætate primâ teneram adhuc et rudem inficiunt</hi>. Quod igitur erit eius <hi rend="i">doctoris officium ?</hi> qui vsus ? quæ exercitatio ? <hi rend="i">In primis vitia oris emendabit, ut expressa sint verba</hi> : Rem magnam, Panurge, et difficilem ! quam nutrices blandiùs possint exequi. Obseruabit deinde<hi rend="i"> ut recta sit facies dicentis, ne labra distorqueantur</hi>. Hoc materteræ apud nos et amitæ faciunt, amantes aniculæ. Quid ergò postea ? <hi rend="i">Debet etiam docere Comœdus quomodò narrandum, quâ sit auctoritate suadendum</hi>. Eam verò prouinciam cur imponat Comœdo, aut exigi à prætextato puero velit Fabius, equidem non satis perspicio : sapit enim ea pronunciatio annos prouectiores, et ętatem bonorum suorum non ignaram. <hi rend="i">Cæterùm cum legere orationes oportebit</hi>, prima illa pronunciationis rudimenta præteruectum, <hi rend="i">cum virtutes earum iam sentiat</hi>, firmioris paulò ut ætatis, sic iudicij, <hi rend="i">tum mihi assistat</hi> non histrio emptus de theatro et prostibulo, non otiosus ioculator, non planipes indoctus et inscitus, sed <hi rend="i">diligens aliquis ac peritus, qui non solum lectione format</hi>, quod erat Comœdo munus <pb n="350"/>iniunctum, <hi rend="i">verùm etiam ediscere electa ex his cogat</hi>, ut non tantùm externum corporis ornatum et habitum verùm etiam <hi rend="i">memoriam</hi>, interiorem animi facultatem, quod nunquam Comœdo traditum est, <hi rend="i">exerceat</hi>. Hoc est plenum de arte tuâ. Quintiliani testimonium :
            hoc profitetur is quo suffragatore vel causam capitis obtinere sperabas. Hæc est tua Panurge, fides, qui decerptis pauculis, grauioribus et euidentioribus prętermissis, triumphas in coronâ quasi Iudicum ignorantiæ securus. Nesciebas videlicet cum voce extra modum absonâ et magnâ illud Fabianum, <hi rend="i">dandum aliquid Comœdo quoque</hi> proclamares, hanc esse Rhetoris mentem ut balbutienti adhuc puero parumper Comœdus adiungatur, qui legere doceat, <hi rend="i">suis quasque literas sonis enunciuri faciat, circà quasdam earum delicias non ferat</hi>. Hos esse in honestis domibus, in oratoris futuri institutione comicæ industriæ terminos definitos : plus vltrà nihil licere : cum puer depositâ togulâ prætextâ caligatus domi apparebit, tum verò celerrimè abigendum histrionem ne vitiorum <hi rend="i">frequens imitatio transeat in mores</hi>. O artem eximiam, quæ in literis suauiter appellandis immoratur ! ô necessariam disciplinam, quam ad id Fabius adhibet, quod audiendis mulieribus, si Tullio fides, maiori cum venustate discitur ! ô ingens ad eloquentiam præsidium, et admirabili Dei prouidentiâ hominibus concessum munus, quod si puero desit, potest à nutrice laudabiliter expleri ! Quid hic agitis adolescentes, quid expectatis ? quin sedetis in theatro noctes et dies Rhetoricæ studiosi ? docent enim nobiles illi magistri quemadmodum <pb n="351"/>pusiones blandissimè pappare et lallare possint, qui proximus est ad eloquentiam gradus. Concrepuit tympanum, Panurgus ad spectaculum inuitat ; accurrite vocis flexiones audituri, quas vehementer improbat Fabius ; visuri gestus et motus corporis, quibus Cicero vendibili oratori interdicit : exclamationibus permouendi quas in Æschine risit Demosthenes : et per hæc ad illam flexanimam, et omnium reginam eloquentiam compendiosâ viâ pertingetis. Superi te perdant, circulator vanissime, ita non modò nequam et flagitiosus es, sed etiam facultatis præstantissimæ, et optimæ iuuentutis inimicus.</p>
<p>Quod si profanâ in re, in auctore peruulgato tantum consessum dolis et fallacijs circumscribere conatus est, quantò capitaliore malitiâ sanctissimos Ecclesiæ Patres detorsit in alienam à veritate sententiam ? Sed eam causæ partem non attingo ne quid de viri doctissimi qui tertius dicturus est actione detraham. Itaque dum finem dicendi facio, vos oro atque obtestor, Iudices, ut auditas vtrimque rationes æstimetis, momentoque suo ponderetis. Negauit ille scelere vllo constrictos histriones : demonstratum est â me omnibus flagitijs coopertos, ne si velint quidem frugi esse posse. Spectaculorum vtilitatem commemorauit : vos dicente me turpitudinem eorum estis execrati. Artem denique ut Rhetoribus necessariam magnificè ostentauit : vos ut ridiculam explosistis. Quæsiuit in Demosthene, Cicerone, Quintiliano perfugium : ab eo ignominiosè deiectus est. Non hoc nescit ille, se ab æquitate <pb n="352"/>causæ penitùs derelictum : sed eundem se hoc in iudicio præbet qui semper fuit, et audacem in agendo, et impudentem in persistendo. Putat ut in scenâ, sic in foro actioni finem plausu et strepitu esse imponendum : aut certè ut in fabulis fieri solet, ex turbulento et implicato negotio sperat emergere lætam sibi sodalibusque suis conuersionem. Eam quâ machinâ sit allaturus, equidem nescio : nam præstigijs apud sapientes et peritos viros quis locus esse possit ? Verùm quoniam suspecti semper isti esse debent de artificio : vos ingrauitatis et constantię gradu decet consistere, donec speculam quâ sibi adhuc blanditur, abiecerit. Quod ut spero clarissimorum apud antiquos ingeniorum auctoritate conficietur, cui nemo prudens vnquam refragari volet : quâ nescio an causæ nostræ bonitas nouis rationibus demonstranda sit, certè quæ sunt à me propositæ confirmabuntur.</p>
</div>
</div>
</body>
</text>
</TEI>
